宋-释德聪-《自题月轩》@轩前辘轳转冰盘，轩里诗成彻骨寒。多少人来看明月，谁知倒被月明看。
宋-释德丰-《重阳》@战尽今秋见太平，西风多作北风声。不吹鸟帽吹氈帽，篱下黄花笑不成。
宋-释德光-《布袋和尚赞》@拊背乞钱成漏泄，回头转脑昧真机。可怜闹里无人识，空自肩担布袋归。
宋-释德光-《答御制颂》@当阳一句子，平地步青云。踏翻关棙处，便是主家春。
宋-释德光-《答御制颂》@一句截流心路绝，千差万别豁然通。等闲更进竿头步，莫问西来及与东。
宋-释德光-《偈》@七手八肢，三头两面。耳听不闻，眼觑不见。苦乐逆顺，打成一片。路逢死蛇莫打杀，无底篮子盛将归。
宋-释德光-《偈颂十首》@口似备盆呵佛祖，牙如剑树骂诸方。而今死入阿鼻狱，看你如何孟八郎。
宋-释德光-《偈颂十首》@机轮转处，作者犹迷。祖令当行，魔军胆丧。
宋-释德光-《偈颂十首》@蓬莱有个李八伯，一对眼睛如漆黑。且莫错认定盘星。
宋-释德光-《偈颂十首》@世尊拈花，迦叶微笑，一对铁槌，浑无孔窍。
宋-释德光-《偈颂十首》@十五日已前，千人万人把不住。十五日已后，漫天网子百千重。正当十五日，龙袖拂开全体现，象王行处绝狐踪。
宋-释德光-《偈颂十首》@灵山一句无差别，直截分明为君决。藕丝孔里骑大鹏，竹篦打落天边月。
宋-释德光-《偈颂十首》@说佛说祖，泥中洗土。谈妙谈玄，十万八千。现成公案，已落言诠。提起衲僧拄杖子，浑家送上渡头船。灵隐全提向上机，不知谁是丈夫儿。岭梅漏泄春消息，雪里横开三四枝。
宋-释德光-《偈颂十首》@赵州南，石桥北，观音院里有弥勒。祖师遗下一只履，直至而今寻不得。
宋-释德光-《偈颂十首》@一月普现一切水，一切水月一月摄。诸佛法身入我性，我性同共如来合。大小永嘉，和屎合尿。
宋-释德光-《偈颂十首》@一法不明，翳汝眼睛。眼睛不明，世界峥嵘。
宋-释德光-《进即心即佛非心非佛颂》@即心即佛无蹊径，非佛非心有变通。直下两头俱透脱，新甸不在海门东。
宋-释德光-《举船子和尚覆船入水而逝颂》@蓦口一桡全杀活，点头三下鼻辽天。至今千古风流在，谁道华亭覆却船。
宋-释德光-《女真进千手千眼观音像颂》@一手动时千手动，一眼观时千眼观。自是太平无一事，何须弄出几多般。
宋-释德光-《捧赐佛照禅师号敕黄示众》@天书亲自日边平，一道神光遍九垓。为瑞为祥恩力大，直教枯木解花开。
宋-释德光-《示建弥陀会》@了得惟心是道场，弥陀元不在西方。面门出入无人荐，刹刹尘尘迸宝光。
宋-释德光-《示僧鄮郭建接待》@玉几峰高难措足，行人多向半途休。无栖泊处开门户，个个教伊到地头。
宋-释德光-《颂古十三首》@出得山来早是迟，却於世上讨便宜。直饶一念超三界，好与拳头劈面椎。
宋-释德光-《颂古十三首》@亩之地，三蛇九鼠。子细看来，是何面胔。
宋-释德光-《颂古十三首》@尊者亲曾见佛来，双眉策起笑颜开。古今不隔丝毫许，天上人间孰可陪。
宋-释德光-《颂古十三首》@颺下采樵斧，直入碓坊舂。一脚踏到底，黄梅信息通。
宋-释德光-《颂古十三首》@非风旛话露全机，千古丛林起是非。咄这新州卖柴汉，得便宜是落便宜。
宋-释德光-《颂古十三首》@丧尽生涯卖笊篱，白拈火里讨便宜。看来枝节只如此，也道心空及第归。
宋-释德光-《颂古十三首》@赵州勘婆，百发百中。趁得老鼠，打破油瓮。
宋-释德光-《颂古十三首》@苦中乐，乐中苦，赵州这僧俱欠悟。直饶彻根源，也是泥中洗土。
宋-释德光-《颂古十三首》@黄蘖棒头曾不顾，高安拳下错商量。从兹遍界生荆棘，佛法初无一寸长。
宋-释德光-《颂古十三首》@入门便喝绝商量，空奋双拳立纪纲。反转杀人三角眼，丛林千古受灾殃。
宋-释德光-《颂古十三首》@师之一字见还难，直下应须透祖关。纵使祖关开正眼，前头更有万重山。
宋-释德光-《颂古十三首》@亲到龙潭不见龙，纸灯吹灭眼头空。一条白棒掀天地，灭却西来达磨宗。
宋-释德光-《颂古十三首》@法出奸生，垛生招箭。三脚驴子，是谁亲见。
宋-释德光-《沩山间仰山临济得大愚力得黄蘖力颂》@黄蘖山头遭痛棒，大愚肋下报冤雠。当机一喝惊天地，直得曹溪水逆流。
宋-释德光-《兴化打克宾克宾如此答颂》@罚钱出院扬家丑，兴化聱头遇克宾。父子不传真秘诀，棒头敲出玉麒麟。
宋-释德光-《圜悟和尚赞》@才呼小玉例知归，撞破天关碎铁围。拈出东山暗号子，至今千古峭巍巍。
宋-释德光-《自赞》@辞九重，归东越。听松风，对江月。冷笑老胡得一橛。
宋-释德辉-《辞世偈》@一生无利亦无名，圆顶方袍自在行。道念只从心上起，禅机俱向舌根生。百千万劫假非假，六十三年真不真。今向无名丛内去，不遗一物在南屏。
宋-释德辉-《新笋》@竹笋初生牛犊角，蕨芽新长小儿拳。旋挑野菜炊香饭，便是江南二月天。
宋-释德会-《颂古》@放行把住谩周遮，一段风流出当家。不是当年漆桶破，争能撒土又抛沙。
宋-释德葵-《精进阁》@五月六月火云蒸，家家纳凉前后庭。楼头四鼓五鼓急，阁上犹闻人诵经。
宋-释德葵-《留春亭》@闻说芳亭著意浓，留连美景一壶中。歌声不放莺声老，酒面长陪花面红。笋迸玉簪穿落日，柳拖金线击东风。时人尽道春归去，疑是桃源路忽通。
宋-释德葵-《题海慧寺画水壁》@君不见昔人十日画一水，摩挲洼窿随手起。若非胸次吞江湖，安得波澜来笔底。我来萧寺观奇踪，壁间隐隐腾蛟龙。初疑乘风驭弱水，恍然坐我蓬莱宫。又疑去年八月秋水溢，阴风袭人廊庑湿。谁知画者巧通神，董羽至今羞死笔。此水不是画，一水一水势相及。对此融神坐终日，后人虽画画不出。何如倒却毗陵华严壁，海慧北廊推第一。
宋-释德止-《叠石庵》@叠石峰之颠，下瞰杨梅涧。平地数亩余，水石光灿烂。
宋-释德止-《偈》@不因言句不因人，不因物色不因声。夜半吹灯方就枕，忽然这里已天明。
宋-释德止-《浯溪图》@夷途勿抛控，抛探马多失。挹水勿极量，极量器多溢。安史起天宝，转战竟奔北。辞臣献颂诗，要垂万世则。一字堪白首，大书仍深刻。谁作浯溪图，千里在咫尺。飞湍如有声，旁汇浸层碧。巉绝半岩间，仿佛见鸟迹。不觉加手磨，真恐苔藓没。国姓前后异，天运古今一。向来文武才，坐筹或操笔。种种皆可称，俯仰重叹息。原君宝此图，置之丹粉壁。昔人如可作，想像壮胸臆。
宋-释德最-《罗霄洞》@江南三月春无边，谿竹十里花争妍。儿童且莫吹羌管，我欲临流枕石眠。
宋-释德遵-《颂》@索火之机实快哉，藏锋妙用少人猜。要会我师亲的旨，红炉火尽不添柴。
宋-释鼎需-《偈》@顶门竖亚摩醯眼，肘后斜悬夺命符。瞎却眼，卸却符，赵州东壁挂葫芦。
宋-释鼎需-《偈二十首》@隈严遁谷，败种焦牙。应物随形，拖泥带水。
宋-释鼎需-《偈二十首》@奔流度刃，未是作家。疾燄过风，犹为钝汉。
宋-释鼎需-《偈二十首》@子能承父业，赚杀几多人。家破人亡后，无门寄此身。愁人莫向愁人说，说向愁人愁杀人。
宋-释鼎需-《偈二十首》@欲得现前，莫存顺逆。屙屎送尿，多少省力。
宋-释鼎需-《偈二十首》@堂堂兮巍巍，威威兮蕤蕤。手携兔角杖，脚踏石乌龟。来莫可抑，去莫可追。而今到此，合掌趺跪。
宋-释鼎需-《偈二十首》@我观鹞子抟天飞，乌龟水底逐鱼儿。三个婆婆六个嬭，金刚背上烂如泥。诸仁者，知不知。伯牙虽会弹，善听须子期。
宋-释鼎需-《偈二十首》@昨夜三更转向西，昏昏宇宙几人迷。澄潭影转风初息，孤狖微闻岭外啼。
宋-释鼎需-《偈二十首》@在凡全凡，在圣全圣。各各据本位，通达事理竟。譬如钟中无鼓响，鼓中无钟声。钟鼓不相参，句句无前后。若能於此彻根源，一任金毛唤作狗。忙忙途路未归人，切忌面南看北斗。
宋-释鼎需-《偈二十首》@独枕孤峰忘岁月，梧桐叶落始知秋。若知扑落非他物，始解纵横得自由。万仞悬崖丝系腰，百尺竿头独打翘。大洋海里骤骅骝，须弥顶上驾扁舟。好个通天作略，自然脱体风流。今朝有酒今朝醉，明日愁来明日愁。
宋-释鼎需-《偈二十首》@行亦禅，坐亦禅。语默动静体安然。江上晚来堪画处，一叶扁舟破远烟。
宋-释鼎需-《偈二十首》@陕府铁牛吞大像，生得河东鸑鷟儿。海门深处宜归隐，只恐调高人不知。知不知，拟欲抬眸一顾之，早是失却两茎眉。
宋-释鼎需-《偈二十首》@世尊拈花，迦叶微笑。师铁得金，一场富贵。马祖升堂，百丈卷席。为众竭力，祸出私门。
宋-释鼎需-《偈二十首》@人间正月十五日，西来祖意若为陈。楼台上下火照火，车马往来人看人。
宋-释鼎需-《偈二十首》@一不得孤负自己，二不得停囚长智，三不得生心比拟，拟不拟，眨起眉毛千万里。
宋-释鼎需-《偈二十首》@虎头带角人难措，石火电光须密布。假饶烈士荐应难，懵底那能解回互。
宋-释鼎需-《偈二十首》@死中活，閒云散尽长空阔。活中死，螺江水流截不住。两岸芦花相对开，渔翁拨棹还归去。去去何处，寒梅已绽岭南枝，漫漫雪覆千峰寺。
宋-释鼎需-《偈二十首》@三月安居，九旬禁足。物外閒人，何拘何束。青绢扇子足风凉，一任山青并水绿。
宋-释鼎需-《偈二十首》@行罗汉慈，破结贼故。行菩萨慈，安众生故。行如来慈，续慧命故。
宋-释鼎需-《偈二十首》@横按吹毛，虚张意气。冲开铁壁，枉费精神。
宋-释鼎需-《偈二十首》@西天悉达多太子，今日降神出母胎。一步一莲随宝足，人间天上独崔嵬。
宋-释鼎需-《偈四首》@便请从东过西，不妨水云自若，如其稍步迟回，直是一槌粉碎。
宋-释鼎需-《偈四首》@懒翁懒不懒，最懒懒说禅。亦不重自己，亦不重先贤。又谁管你地，又谁管你天。物外翛然无个事，日上三竿犹更眠。
宋-释鼎需-《偈四首》@心如皎月连天照，性似寒潭彻底清。无价夜光人不识，梦中虚度几千春。
宋-释鼎需-《偈四首》@十四十五，明明已露。更问如何，西三此土。
宋-释鼎需-《颂古二十一首》@鸟窠佛法无多子，只在褴襂一布毛。一气吹来何处去，至今天下有譊讹。
宋-释鼎需-《颂古二十一首》@打车即是打牛是，鼻孔辽天也被穿。已向人前输肺腑，可怜今古妄加鞭。
宋-释鼎需-《颂古二十一首》@父子相将草里游，人前拈弄几包羞。返雷一震惊天地，直得沧溟绝点流。
宋-释鼎需-《颂古二十一首》@大义开田创祖基，分明书契示传持。儿孙不肯遗先业，乞食年年役路歧。
宋-释鼎需-《颂古二十一首》@王令威严谁敢拟，纤毫才动铁轮随。时人只见锥头利，几人能见利头锥。
宋-释鼎需-《颂古二十一首》@镆铘在握当堂坐，拟欲冲前便丧躯。纵使机锋如电拂，到头未免病栖芦。
宋-释鼎需-《颂古二十一首》@堪笑当年陆大夫，独夸身外更无余，不因指出花如梦，争得双眸翳尽除。
宋-释鼎需-《颂古二十一首》@盐贵米贱，诸事成现。拟欲商量，脑后拔箭。
宋-释鼎需-《颂古二十一首》@金木水火土，始终颠倒数。五六下四三，初爻传白虎。苦苦，卜得此卦一生贫，远信不来病人死。
宋-释鼎需-《颂古二十一首》@骑虎头，把虎尾，霹雳一声惊万里。坐观成败老将军，脑后一槌谁敢拟。拟不拟，个个无裩长者子。
宋-释鼎需-《颂古二十一首》@昨夜三更转向西，昏昏宇宙几人迷。澄潭影转风初息，猿狖微闻岭外啼。
宋-释鼎需-《颂古二十一首》@两个孩儿抱花鼓，左边打了右边舞。一曲两曲无人会，历历清风动千古。
宋-释鼎需-《颂古二十一首》@京师出大黄，不许谩商量。贵买还贱卖，才喫便承当。
宋-释鼎需-《颂古二十一首》@一不问兮二不休，直须识取那钩头。再三回首来相见，急水波心辊绣毬。
宋-释鼎需-《颂古二十一首》@云门大作师子吼，刚把衷肠为谁剖。眼似流星尚懵然，狂夫逐臭争知有。君岩头首有语兮，咬人屎橛非好狗。
宋-释鼎需-《颂古二十一首》@畐塞虚空，不如不去。前后际断，今亦无住。倒骑佛殿出三门，却把三门挂露柱。
宋-释鼎需-《颂古二十一首》@全锋敌胜铁牛机，电掣雷奔已是迟。等閒活捉卢陂老，纵饶猛略若为施。君不见，寰中意气，阃外威权，拟议冲前总灭门。
宋-释鼎需-《颂古二十一首》@{左咸右鸟}{左咸右鸟}鸟，守空池。鱼从脚底过，{左咸右鸟}{左咸右鸟}总不知。
宋-释鼎需-《颂古二十一首》@幽谷白云藏白雀，拟心栖处隔山迷。直饶不住栖心处，犹落怡山第二机。
宋-释鼎需-《颂古二十一首》@三人证龟成鳖，刚把天机漏洩。木人岭上唱歌，石女眼中滴血。
宋-释鼎需-《颂古二十一首》@路穷崖断进无门，赖有山翁指出原。九曲黄河清彻底，谁知别是一乾坤。
宋-释鼎需-《颂古四首》@入息未尝居阴界，出息何曾涉万缘。一声渔笛离南浦，依旧芦花深处眠。
宋-释鼎需-《颂古四首》@池阳面壁许谁知，万古孤峰对落晖。才见攒眉便回去，早知不是丈夫儿。
宋-释鼎需-《颂古四首》@闭门入圃太周遮，一唤回头便到家。良遂知时人不委，海山空映夕阳斜。
宋-释鼎需-《颂古四首》@言言言兮，飘风洒雪。默默默兮，雷輷电掣。藕丝孔里骑大鹏，等閒挨落天边月。
宋-释鼎需-《自赞》@一不爱乖崖傲物，又不爱像楼打楼。饱谙世事慵开口，暗展双眉自点头。
宋-释定光-《金乳池偈》@山矿生金乳，地官闢关门。石矿水直出，供养天心尊。
宋-释定光-《句》@一峰狮子吼，十二子相随。
宋-释定光-《龙潭偈》@天风毗地势，地水转势头。沙石立来堆，水心主巨州。
宋-释定光-《南安岩偈》@八龙归顺起峰端，虎啸岩前左右回。好与子孙兴徒众，他时须降御书来。
宋-释定御-《答使者》@三年过了又三年，阅遍华岩满五千。功德完满珍重去，何劳使者上高田。
宋-释定诸-《咏鹦鹉》@罩向金笼好羽仪，分明喉舌似君稀。不须一向随人语，须信人心有是非。
宋-释端裕-《偈二首》@德山入门便棒，多向皮袋里埋踪。临济入门便喝，总在声尘中出没。若是英灵衲子，直须足下风生，超越古今途辙。
宋-释端裕-《偈二首》@易填巨壑，难满漏卮。若有操持，了无难易。拈却大地，宽绰有馀。放出纖毫，碍塞无路。
宋-释端裕-《颂古十首》@修行不落与不昧，尽作野狐涎唾腥。拾取娘生穷相口，拶开云路吸雷霆。
宋-释端裕-《颂古十首》@玉箫吹作凤鸾吟，惹动游人离别心。一阵东风卷寥廓，四方八面少知音。
宋-释端裕-《颂古十首》@高堂公子醉双陆，乱撒明珠发异光。一掷输赢谁辨得，满盘骰子不成双。
宋-释端裕-《颂古十首》@劫火洞然俱败坏，青天白日愈光辉。王孙醉寝迷春梦，不觉莺啼柳絮飞。
宋-释端裕-《颂古十首》@善应随流妙意深，明明一箭中红心。当锋不是由基眼，对面銕山高万寻。
宋-释端裕-《颂古十首》@百千诸佛眉弯曲，无证无修眼搭痴。踏著未消连底冻，一时认作碧琉璃。
宋-释端裕-《颂古十首》@波斯捧出海南香，白眼崑崙与论量。贾客不谙弹舌语，只看两个鼻头长。
宋-释端裕-《颂古十首》@芭蕉拄杖与夺，直要当风眼活。刹那才昧隔生，鼻孔遭他牵撮。
宋-释端裕-《颂古十首》@清净法身花药栏，眉毛刺倒须弥山。谁将玉笛传凄怨，吹过芦藂明月弯。
宋-释端裕-《颂古十首》@久雨不晴，云门道劄。阳乌奋羽翰，蛟龙缩鳞鬣。为是时节，为是佛法。一箭两垛谩猜量，眼里瞳人眉搭飒。
宋-释顿悟-《化前题壁》@精神若还天，肉骨又还上。上下都还了，此身元是主。惟有一点云，不散还不聚。从然却还来，未脱寻常母。若更善修日，西方是吾祖。
宋-释法宝-《偈》@千般言，万种喻，只要教君早回去。夜来一片黑云生，莫教错却山前路。
宋-释法宝-《偈》@千般言，万种喻，只要教君早回云。夜来一片黑云生，莫教错却山前路。
宋-释法淳-《偈》@半夜逾城景象虚，雪山深处觜卢都。直饶一见明星悟，已是当时不丈夫。
宋-释法慈-《临终颂》@无始劫来不曾生，今日当场又随灭。又随灭，万里炎天觅点雪。
宋-释法聪-《偈》@幽室寒灯不假挑，虚空明月彻云霄。要知日用常无间，烈焰光中发异苗。
宋-释法恭-《偈四首》@春风扬柳眉，春禽弄百舌。一片师归心，两处俱漏泄。不动步还家，习漏顿消灭。暗投玉线芒，晓贯金针穴。深固实幽远，无人孰辨别。惭愧可怜生，头头皆合辙。不念阿弥陀，南无乾屎橛。无智痴人前，第一不得说。
宋-释法恭-《偈四首》@头祖才始升堂，百丈卷席归去。不是拾得寒山，有理也无雪处。
宋-释法恭-《偈四首》@见得彻，用时亲，相逢尽是个中人。望空雨宝休夸富，无地容锥未是贫。踏著秤磓硬似铁，八两元来是半斤。
宋-释法恭-《偈四首》@五天一只蓬蒿箭，搅动支那百万兵。不得云门行正令，几乎错认定盘星。
宋-释法恭-《颂古》@腊月烧山，对面熟谩。瞥然悟去，身在长安。咄哉无限未归客，沙裹求油实可怜。
宋-释法辉-《寄吴山人》@夜召山翁酌，花间聊抚琴。酒香来竹外，古意入云深。月色临诸水，溪光射远岑。拟教尘土客，对此涤烦襟。
宋-释法辉-《题宪师壁》@远浸溪光碧，寒生松桧阴。渔舟惊暮雨，高吹入秋林。
宋-释法空-《乞赀曹勣》@一梦江湖已十春，芒鞋不践马头尘。只知今日了今日，岂料一身愁一身。南阮固应惭北阮，越人那得累秦人。西风不但吹游子，吹老天涯白发亲。
宋-释法空-《乞赀曹勣》@一梦江湖已十春，芒鞋不践马头尘。只知今日了今日，岂料一身愁一身。南阮固应惭北阮，越人哪得累秦人。西风不但吹游了，吹老天涯白发新。
宋-释法明-《偈》@资福别无所补，五日一参击鼓。何曾说妙谈玄，只是粗言直语。甘草自来甜，黄连依旧苦。忽若鼻孔辽天，逢人世忌错举。
宋-释法平-《登北固楼》@不负南徐眼，来看北固云。金焦两山小，吴楚一江分。雨气生沧壁，秋声起夕曛。半生流落恨，此日重殷勤。
宋-释法平-《句》@梦魂不入入閒世。
宋-释法平-《绝句》@春风吹枕小屏寒，客舍无聊梦不安。花叶暗时人已去，夕阳光满旧栏干。
宋-释法平-《晓上人还浙东》@鸟宿柴门静，更深别意倾。孤灯寒有晕，细雨夜无声。渡晓人争立，潮平橹乱鸣。君今成独往，老罢苦为情。
宋-释法骞-《答僧问心要作偈》@昨日相逢叙起居，今朝相见事还如。如何却觅呈心要，心要如何特地疏。
宋-释法全-《颂古十九首》@昨夜深沙铸铁券，阿那律陀来合伴。醉来相打见阎，阎王握笔不能判。不能判，却相劝。彼此事同一家，更莫前思后算。
宋-释法全-《颂古十九首》@布鼓当轩为击来，卧龙惊起出岩隈。千峰秀色凭谁写，一带灯江古镜开。
宋-释法全-《颂古十九首》@遍身是，通身是，净洁浑身涴却屎。拽来露出猛风吹，谁教背手摸枕子。
宋-释法全-《颂古十九首》@乱撒明珠颗颗晶，走盘应不贵金声。谁家女子能针红，一串穿来不剩星。
宋-释法全-《颂古十九首》@天高地厚寻常事，海阔山重更要论。霹雳震摧山鬼窟，独携霜剑定乾坤。
宋-释法全-《颂古十九首》@当门一脉透长安，游子空嗟行路难。不是人前夸俏措，金锤击碎万重关。
宋-释法全-《颂古十九首》@日暖风和莺啭新，柳垂金线击东君。东君不惜无私力，一点花红一点春。
宋-释法全-《颂古十九首》@狗子佛性无，斫额路上逢子湖。业识性在遭一口，大地全无碧眼胡。狗子佛性有，春风吹动千株柳。知而故犯可怜生，一一面南看北斗。
宋-释法全-《颂古十九首》@东司上不说佛法，唤来与伊劈面踏。不用重论报佛恩，将此深心奉尘刹。
宋-释法全-《颂古十九首》@相逢把手上高峰，四顾寥寥天宇空。一曲渔歌人不会，芦花飞起渡头风。
宋-释法全-《颂古十九首》@驴觑井，井觑驴，冬瓜叶上长葫芦。会不得，莫踟蹰，定盘星上绝锱铢。
宋-释法全-《颂古十九首》@钵裹饭，桶裹水，狗子咬人不露齿。堪笑韶阳老古锥，倒地至今犹未起。
宋-释法全-《颂古十九首》@七里涌头子蛤子，太阳一出口俱开。平生肝胆虽然露，狡鹘何曾逐臭来。
宋-释法全-《颂古十九首》@耳裹种田，满口含烟。锺馗解舞十八拍，张老乘槎上九天。
宋-释法全-《颂古十九首》@石火光中烂漫游，白拈临济未同俦。掀反华岳连天黑，几个知身在御楼。
宋-释法全-《颂古十九首》@八十翁翁著绣靴，踏开幽洞笑呵呵。傍人指点忘归路，不觉腰间烂斧柯。
宋-释法全-《颂古十九首》@西天人不会唐言，旱地雷声彻大千。九年面壁无人会，玉兔金乌火裹旋。
宋-释法全-《颂古十九首》@马转牛回岂足夸，烂泥中刺当行家。霜刃一挥全意气，坐令千载定龙蛇。
宋-释法全-《颂古十九首》@几回沾水又拖泥，年老心孤不自知。游子不归空怅望，一溪流水落花随。
宋-释法全-《闻僧举五祖颂赵州露刀剑作偈》@鼓吹轰轰袒半肩，龙楼香喷益州船。有时赤脚弄明月，踏破五湖波底天。
宋-释法泉-《北邙行》@前山后山高峨峨，丧车辚辚日日过。哀歌幽怨满岩谷，闻者潜悲薤露歌。哀歌一声千载别，孝子顺孙徒泣血。世间何物得坚牢，大海须弥竟磨灭。人生还如露易晞，从来有会终别离。苦乐哀感不暂辍，况复百年惊梦驰。去人悠悠不复于，今人不会古人意。栽松起石驻墓门，欲为死者长年计。魂魄悠扬形化土，五趣茫茫井输度。今人还葬古人坟，今坟古坟无定主。洛阳城里千万人，终为北邙山下尘。沈迷不记归时路，为君孤坐长悲辛。昔日送人哭长道，今为孤坟卧芳草。括狐穿穴藏子孙，耕夫拨骨寻珠宝。老木萧萧生野风，东西坏冢连晴空。寒食已迅谁享祀，冢畔余化寂寞红。日月相催若浪矢，富贵贤愚尽如此。安得同游常乐乡，纵经劫火无生死。
宋-释法泉-《答乐坡居士》@指出明明是甚麽，举头鹞子穿云过。从来这碗最希奇，解问灯人能几个。
宋-释法泉-《悼赵清献公抃》@仁也邦为瑞，归欤世作程。人间金粟去，天上玉楼成。慧剑无织缺，冰壶彻底清。春风濲水路，孤月照云明。
宋-释法泉-《偈七首》@来不来，去不去，脚下须弥山，脑后擎天柱。大藏不能宣，佛眼不能觑。诸禅德，渐老逢春解惜春，昨夜飞花落无数。
宋-释法泉-《偈七首》@团团离海角，渐渐入云衢。此夜一轮满，清光何处无！
宋-释法泉-《偈七首》@要去不得去，要往不得往。打破大散关，脱却娘生绔。
宋-释法泉-《偈七首》@时人欲识南禅路，门前有个长松树。脚下分明不较多。无奈行人凭麽去。莫凭去，急回顾，楼台烟锁钟鸣处。
宋-释法泉-《偈七首》@文殊笑，普贤嗔，眼里无筋一世贫。相逢尽道休官去，林下何曾见一人。
宋-释法泉-《偈七首》@快人一言，快马一夫。若便眼睛定动，未免纸裹麻缠。脚下是地，头上是天。不信但看八九月，纷纷黄叶满山川。
宋-释法泉-《偈七首》@非佛非心徒拟议，得皮得髓谩商量。临行珍重诸禅侣，门外千山正夕阳。
宋-释法泉-《送东坡居士》@脚下曹溪去路通，登堂无复问幡风。好将钟阜临岐名，说似当年踏碓翁。
宋-释法升-《颂》@我诵光明经，自得三昧力。兴起便周圆，何用高声觅。一日三百部，日轮犹未昃。见者总生疑，我自心坚实。
宋-释法泰-《偈七首》@今朝正月已半，是处灯火缭乱。满城罗骑骈阗，交互往来游玩。文殊走入闹篮中，普贤端坐高楼看。
宋-释法泰-《偈七首》@渺渺邈邈，十方该括。坦坦荡荡，绝形绝相。目欲眎而睛枯，口欲谈而词丧。文殊普贤，全无伎俩。临济德山，不妨提唱，龟吞陕府铁牛，蛇咬嘉州大像。吓得东海鲤鱼，直至如今肚胀。
宋-释法泰-《偈七首》@火云烧田苗，泉源绝流注。婆竭大龙王，不知在何处。
宋-释法泰-《偈七首》@南山起云，北山下雨。老僧更为震雷声，助发威光令远布。
宋-释法泰-《偈七首》@德山棒下金沙异，临济喝中宾主分。到此若无真正眼，可怜辜负本来人。
宋-释法泰-《偈七首》@空手把锄头，步行骑水牛。人从桥上过，桥流水不流。
宋-释法泰-《偈七首》@忆昔游方日，获得二种物。一是金刚鎚，一是千圣骨。持行宇宙中，气岸高突兀。如是三十年，用之为准则。而今年老矣，一物知何物。掷下金刚鎚，击碎千圣骨。抛向四衢道，不能更惜得。任意过浮生，指南将作北。呼龟以为鳖，唤豆以为粟。从他明眼人，笑我无绳墨。
宋-释法泰-《偈十三首》@客从远方来，遗我一张琴。中含太古意，举世无知音。子期徒侧耳，师旷谩追寻。今朝呈似君，试请弹一曲。
宋-释法泰-《偈十三首》@达得人空法空，未称祖师家风。体得全用全照，亦非衲僧要妙。直须打破牢关，识取向上一窍。
宋-释法泰-《偈十三首》@开口错，合口丧，明眼衲僧无伎俩。春风吹落桃李花，淡烟疏雨笼青嶂。
宋-释法泰-《偈十三首》@一叶落，天下秋，看看空际火云收。万里长江净如练，谢家人不在渔舟。
宋-释法泰-《偈十三首》@一雁度长空，影落寒江水。水无沉影心，雁无遗踪意。踪影两相忘，凭何为的旨。篱边金菊黄，江上芙蓉翠。
宋-释法泰-《偈十三首》@三角牯牛独脚舞，两轮石磨绕空飞。新生孩子擎铁棒，直上须弥打一槌。
宋-释法泰-《偈十三首》@开口有时非，开口有时是。粗言及细语，皆归第一义。释迦老子碗鸣声，达磨西来屎臭气。惟有山前水牯牛，身放毫光照天地。
宋-释法泰-《偈十三首》@推真真无有相，穷妄妄无有形。真妄两无所有，廓然露出眼睛。眼睛既露，见个什麽。晓日烁开岩畔雪，朔风吹绽腊梅花。
宋-释法泰-《偈十三首》@咄咄，何似生，穿云俊鹘摩青天。抬眸一顾十万里，林间钝羽空忙然。求解会，著言诠，还同日午打三更。争如一句声前荐，独向毗卢顶上行。
宋-释法泰-《偈十三首》@久雨不晴，有理难伸。云雾长埋大野，檐声不断前旬。阿喇喇，闻不闻。补陀岩上客，应笑未归人。
宋-释法泰-《偈十三首》@幽鸟语如篁，柳垂金线长。少林传底事，对面不囊藏。
宋-释法泰-《偈十三首》@有佛处不增，无佛处不减。人人一段光明，历劫何曾欠少。咄，释迦谩自化西乾，达磨无端来此土。
宋-释法泰-《偈十三首》@勿思惟，休造作，展手开拳咄咄咄。随意说，任天真，镇州萝蔔重三斤。堪笑老胡不知有，九年面壁太劳神。
宋-释法泰-《四时般若》@日暖风和天地春，野华方草一翻新。灵山佳致依然在，谁是当年微笑人。
宋-释法泰-《四时般若》@万木扶疏夏景长，园林梅杏嚼红香。山前麦熟还知否，一一当机为举扬。
宋-释法泰-《四时般若》@飘飘黄叶坠幽庭，万里无云宇宙清。飒飒凉飚生户外，韶阳三句转分明。
宋-释法泰-《四时般若》@林木萧条复本根，严霜冻雪鏁松门。地炉煨火通身暖，寒暑到来休更论。
宋-释法泰-《颂古十二首》@朝三暮四一何少，暮四朝三何太多。多少未能知数量，有无从此见殽讹。不殽讹，唵囌嚧，{左口右悉}唎萨婆诃。
宋-释法泰-《颂古十二首》@三脚胪子弄蹄平，步步莲华衬足生。堪笑草中寻觅者，不知芳树啭新莺。
宋-释法泰-《颂古十二首》@无星秤子两头平，拈起应须见得明。若向个中争分两，知渠错认定盘星。
宋-释法泰-《颂古十二首》@十分风采露堂堂，玉蘂琼华未比量。刚被傍人论好丑，因兹难嫁与潘郎。
宋-释法泰-《颂古十二首》@子卿不下单于拜，始末常遵汉帝仪。雪后乃知松柏操，事难方见丈夫儿。
宋-释法泰-《颂古十二首》@得人一牛，还人一马。有往有来，可知礼也。
宋-释法泰-《颂古十二首》@应用从来不覆藏，当机何得昧真常。只知报道王来也，不觉浑身在帝乡。
宋-释法泰-《颂古十二首》@不落因果何曾堕，不昧因果何曾脱。当堂镜破两头忘，扫影灭踪无摸索。无摸索，何倚托。秋风吹梧桐，树叶呜嚗嚗。
宋-释法泰-《颂古十二首》@商岭东西路不分，两间茅屋一溪云。师年耳聩知师意，人是人非不欲闻。
宋-释法泰-《颂古十二首》@树倒藤枯意若倒，沩山开口笑呵呵。可怜三尺龙泉剑，唤作陶家壁上梭。
宋-释法泰-《颂古十二首》@有无不问语先堕，明镜当台双照破。迷云散尽晓天空，杲日团团红似火。
宋-释法泰-《颂古十二首》@多子塔前衣付后，更传何物示於人。双珠迸出刹竿倒，直得寒光彻四邻。
宋-释法泰-《颂古四十四首》@生无所生，死无所死。风动尘飞，波澄浪止。和合离散，随处发现。满月弯弓，双雕一箭。
宋-释法泰-《颂古四十四首》@重城晓入冒轻烟，闹市相逢岂偶然。一句等闲相借问，平田忽尔浪滔天。月上女，实堪怜，云髻高梳何处去，借婆裙子拜婆年。
宋-释法泰-《颂古四十四首》@不是风兮不是旛，一重山后一重山。青春雨过无馀事，独倚危楼望刹竿。
宋-释法泰-《颂古四十四首》@堂堂妙相绝锱铢，善恶都忘见也无。万里云收天界净，海心无浪月轮孤。
宋-释法泰-《颂古四十四首》@张公养得三个儿，长大不知谁立志。呼来月下同踪由，眼睛个个皆相似。
宋-释法泰-《颂古四十四首》@朱沙镜里开颜笑，白玉盘中展脚眠。大抵人生难得共，得团圆处且团圆。
宋-释法泰-《颂古四十四首》@三界无法，何处求心。山容雨过，松韵风吟。横眠倒卧无馀事，一任莓苔满地侵。
宋-释法泰-《颂古四十四首》@百丈开田说大义，理事圆融无不备。梵音清彻十方闻，草树锄锹皆耸起。末后双拳再展开，拖泥带水为痴呆。船流到岸五千里，刻舟求剑徒悠哉。
宋-释法泰-《颂古四十四首》@相见不虚图，分明付与渠。汝醉我扶起，我倒汝相扶。交互为宾主，相将入帝都。高歌大笑九衢里，天上人间我唯尔。
宋-释法泰-《颂古四十四首》@胶投漆，水和乳，一卷一舒，全宾全主。谁言不落青黄，就中要人道取。谁道取，分付镬汤，熟蒸烂煮。
宋-释法泰-《颂古四十四首》@行婆能击涂毒鼓，远近闻之皆胆怖。唯有南泉与赵州，同死同生殊不顾。阿呵呵，伎死禅和不奈何。
宋-释法泰-《颂古四十四首》@试问田中有几人，插锹叉手意分明。可怜不逐南山去，撒手归家罢问程。
宋-释法泰-《颂古四十四首》@堂堂妙相真难比，历历梵音犹更奇。可怜逐句寻言者，蹉过长沙觌面机。知不知，黄鹤楼崔颢题诗。
宋-释法泰-《颂古四十四首》@宗师垂手贵天真，肯事雕虫篆刻新。只向平田浅草处，等闲推出玉麒麟。
宋-释法泰-《颂古四十四首》@赵州三度吃茶，禾山打鼓难比。休於句下寻求，识取口中滋味。若识得，观音院里有弥勒。
宋-释法泰-《颂古四十四首》@等閒施设岂徒然，平地波澜欲浸天。更向胡梯敲数下，免教失脚堕黄泉。
宋-释法泰-《颂古四十四首》@病餐毒药访良医，医使元餐药治之。病去药回滋味别，舌头具眼者方知。
宋-释法泰-《颂古四十四首》@打破当年山鬼窟，豁开正眼耀乾坤。三拳肋下无多子，一喝雷轰迸海门。
宋-释法泰-《颂古四十四首》@溪边嫩柳条条绿，陌上桃花树树红。勿谓东君无管带，更加暖日与和风。
宋-释法泰-《颂古四十四首》@臭烟蓬{左火右孛}中，迸出铁蒺藜。当阳如未委，丧却目前机。
宋-释法泰-《颂古四十四首》@皮裹骨兮骨裹皮，分明道了复何疑。拈起草鞋如未委，不如别处且乌龟。
宋-释法泰-《颂古四十四首》@无寒暑处为君通，枯木生花又一重。堪笑刻舟求剑者，至今犹在冷灰中。
宋-释法泰-《颂古四十四首》@白衣拜相喜难加，暂时流落向天涯。移身换步人难见，夜来归宿五侯家。
宋-释法泰-《颂古四十四首》@无须锁子两头摇，无瑕璧玉三回献。反遭刖足太无端，谁料正言还似反。
宋-释法泰-《颂古四十四首》@吞却易，吐还难，须弥顶上天风寒。昨夜三更白如昼，不知谁共倚阑观。
宋-释法泰-《颂古四十四首》@雪峰古涧泉深，赵州石桥水苦。若知异水同源，饮者不妨疑悟。不从鼻孔入，白浪高三级。从此不答话，岂免酬高价。金刚圈子栗棘蓬，解透横行四天下。
宋-释法泰-《颂古四十四首》@嵯峨万仞是曹山，气岸雄雄坐祖关。横按镆铘全正令，太平寰宇斩痴顽。
宋-释法泰-《颂古四十四首》@窣堵波成赏匠人，工钱一二与三文。可怜眼里无筋者，当面定将数目分。
宋-释法泰-《颂古四十四首》@高楼美女一双双，各向琼窗坐玉床。绣出鸳鸯呈似了，金针深插锦香囊。
宋-释法泰-《颂古四十四首》@垂钩四海钓狞龙，格外玄谈知己从。相见披衫带席帽，不妨把手上高峰。
宋-释法泰-《颂古四十四首》@蓦刃开时飞銕骑，电光闪处掷金槌。一城瞎却浑閒事，直至而今成是非。
宋-释法泰-《颂古四十四首》@一拳拳倒黄鹤楼，一趯趯翻鹦鹉洲。幸有傍人为著力，自家端坐看扬州。
宋-释法泰-《颂古四十四首》@格外谈，惊人句，懵懂禅和徒指注。灼然好个佛无光，言下迷宗空自忙。赖有知音招庆在，譊讹一夏为雌黄。雌黄出，暗写愁肠寄知识。
宋-释法泰-《颂古四十四首》@白纸三张通信去，展开千里却同风。阳春转入胡笳曲，不是风吹别调中。
宋-释法泰-《颂古四十四首》@河目海口，钉觜镜舌。鸡宿凤巢，素非其鸭。直饶啐啄同时，未免当头一劄。
宋-释法泰-《颂古四十四首》@对一说，五教三乘尽该摄。龙宫海藏任纵横，水底泥牛吞却月。
宋-释法泰-《颂古四十四首》@凉风落木楚山秋，满树寒蝉噪不休。红蓼白苹开两岸，不知谁在钓鱼舟。
宋-释法泰-《颂古四十四首》@明镜当台湛如水，无端特地起尘埃。积成山岳面前立，千手大悲擘不开。
宋-释法泰-《颂古四十四首》@汝水向东流，楚水从南至。皆归大海中，咸淡同一味。顶门具眼底衲僧，试向其中辨浅深。
宋-释法泰-《颂古四十四首》@三人证龟成鳖，井底泥牛气噎。直饶辩泻悬河，有理亦难分雪。耿耿孤光常皎洁。
宋-释法泰-《颂古四十四首》@风前露出无瑕璧，室内擎将如意珠。两度献渠渠不识，可怜流落在江湖。
宋-释法泰-《颂古四十四首》@银椀里盛雪，冰壶含宝月。纵具四韦陀，到此虚摇舌。西天令严，此土还别。
宋-释法泰-《颂古四十四首》@鸡寒上树，鸭寒下水。三百馀会不能宣，九年面壁徒瞌睡。休瞌睡，上是天兮下是地。
宋-释法泰-《颂古四十四首》@西天人不会唐言，端坐巍巍少室前。刚被流支打齿缺，至今有理不能宣。
宋-释法泰-《赞达磨》@泛舶来梁自普通，一鎚击碎有为功。谁云面壁无言说，争奈当门齿露风。
宋-释法显-《仙马洞》@汗血何时别大宛，一嘶洞府已千年。区区汉武求良药，却是闲中骏骨仙。
宋-释法薰-《彬监寺争田》@衲僧公验既分明，祖父田园尽力争。他日水云同一饱，几人放筋便忘恩。
宋-释法薰-《布袋赞》@杖挑布袋，云生脚下。前街后巷，浑无顾籍。拊背唤得回，几人能领话。也且只得奈烦，铁奉化人难化。
宋-释法薰-《布袋赞》@辞兜率，混凡尘。闭眼昨夜，肚裹惺惺。何如起来，提却拄杖子，东行西行，忽然等看个人。乞钱钱又无，等人人不见。不知兜率天，何如奉化悬。折手呵呵，天回地转。
宋-释法薰-《茶汤会乞颂》@铺心无下亦无高，一等无心次第浇。便是口吞三世佛，沾化涓滴也难消。
宋-释法薰-《潮州礼长老请赞》@面如死灰，匙挑不上。祖翁活业，尽情破荡。无星秤子拈来，也解袋子分斤定两。礼长老，少思算。鳄鱼幸自徙化方，勾引渠归成祸患。
宋-释法薰-《城中出队》@人家百万帝城中，应念南山彻骨穷。铁壁重重挨得人，笊篱无柄舀春风。
宋-释法薰-《出山相赞》@未出山时，四方风悄悄。才出山来，平地洪波涌。个般丑举止，邈得将何用。也好长时展起，随分爇三钱兜楼香，薰他鼻孔。
宋-释法薰-《出山相赞》@健即经行，倦即打坐。思惟四十九年，做得许多口过。开眼堂堂，只成话堕。浩浩清风树杪来，直下知机能几个。
宋-释法薰-《初祖赞》@航海越漠来，几度药不杀。坏我震旦人，至今厮淈{左氵右盾}。
宋-释法薰-《辞净慈赴灵隐》@湖上牢牢把一关，孤危独立绝跻攀。老无定力随风转，又向南山过北山。
宋-释法薰-《达磨赞》@白璧暗投，遭他按剑。折得茎芦，还冲巨浪。阖国人追亦不回，掩羞赖有闲和尚。
宋-释法薰-《达磨赞》@我东土人，一性纯真。被他明破，不直半文。皮肉骨髓，狼藉分争。当时若药得死，今日定见太平。
宋-释法薰-《达磨赞》@孟流到梁朝，不契梁朝意。放过一著，走入魏地。神光谩说安心，未兔失却一臂。
宋-释法薰-《道号毒果》@铁树花开半夜间，枝头结个子团团。古今药杀人无数，不信教伊咬破看。
宋-释法薰-《端大师》@峻峺门庭老末山，清风凛凛固难攀。古今彼此元无间，只在当人反掌间。
宋-释法薰-《断臂僧复田业》@古人断臂觅安心，岂有他能我不能。好手手中夸好手，午年常住一朝僧。
宋-释法薰-《二祖赞》@觅心无处觅，当下便心安。早知冰是水，两臂定完全。
宋-释法薰-《丰干寒山拾得图赞》@三人必有我师，臭肉元同一味。把手聚头，苏卢悉里。只因一等饶舌，两个隐身无地。可惜当初国清寺裹，一队懞憧师僧，更没些子意智。
宋-释法薰-《福长老绘师像请赞》@施不犯令，用无病药。笑有祖已来，错会者多。将纳僧珍财，尽底籍没。空腹高心，有年无德。就中一处最堪怜，车子横推向途辙。
宋-释法薰-《观音思惟像赞》@苦海深，悲愿广。作是思惟，云何方便。普使群生登彼岸。
宋-释法薰-《观音赞》@入正定，作正观。众生受苦，我心何安。随类现身无处觅，天风卷海夜涛寒。
宋-释法薰-《观音赞》@闻声闻无所闻，见色见非是见。燕坐盘陀，不定不乱。尽大地悉证圆通，我方满度生悲愿。
宋-释法薰-《寒山拾得望月赞》@木叶题诗，寺厨执爨。遇夜乘闲，林间舒散。一片冰壶无影像，分明照破渠肝胆。堪笑当时天台山中，也无一个具眼。
宋-释法薰-《寒岩居士请赞》@末法无知老比丘，虚空寻缝陆行舟。寒岩可谓心肠毒，写出令人骂不休。
宋-释法薰-《和戒首座韵》@两目瞠瞠视碧霄，生吞佛祖气雄豪。石潭谁得知深浅，尽日金风鼓怒涛。
宋-释法薰-《和真歇墨迹三颂》@个事全超浩劫前，借功明位不徒然。但能不触亲爷讳，一任冰轮在处圆。
宋-释法薰-《和真歇墨迹三颂》@纵然万象体元真，雨沐云蒸到眼新。开品恐成随类堕，相逢多是笑吟吟。
宋-释法薰-《和真歇墨迹三颂》@撒手悬空万仞崖，方知佛祖绝梯阶。无端诸老争呈丑，未兔将身一处埋。
宋-释法薰-《化柴》@祖翁元是卖柴汉，今日无柴却可怜。去谒檀门好收拾，归来要接午炊烟。
宋-释法薰-《化砌灶》@镬已铸成无渗漏，灶犹未砌正经营。嵩山杖子休拈出，我要粥香闻五更。
宋-释法薰-《偈倾一百三十三首》@云门一棒，高峰三拜。一家不如一家，各自保守疆界。
宋-释法薰-《偈倾一百三十三首》@高峰方丈，内外皆空。垂钩四海，只钓狞龙。
宋-释法薰-《偈倾一百三十三首》@法尔不尔，如何指南。古佛露柱，昼夜交参。蒋山虽恁麽道，西天有人不甘。
宋-释法薰-《偈倾一百三十三首》@衲僧公验，突出难辨。手眼通身，只得一半。
宋-释法薰-《偈倾一百三十三首》@有大圣人，出现世间。不言而化，无为而治。节逢瑞庆，万国欢声。金轮永御三千界，玉叶长敷亿万春。
宋-释法薰-《偈倾一百三十三首》@九夏安居，眉毛厮结。一人发真归源，十方虚空迸裂。
宋-释法薰-《偈倾一百三十三首》@晷运推移，日南长至。佛法世法，因行掉臂。高峰更嘱诸人，第一莫眠冷地。
宋-释法薰-《偈倾一百三十三首》@一径直，二周遮。衲僧会得，万别千差。庭前闲放目，春尽尚余花，老胡不合过流沙。
宋-释法薰-《偈倾一百三十三首》@善财采，文殊用。杀我活人，临机变弄。直须亲看海龙宫，莫看目前波浪涌。
宋-释法薰-《偈倾一百三十三首》@莲花荷叶，意在言前。神仙妙诀，父子不传。
宋-释法薰-《偈倾一百三十三首》@大道体宽，无易无难。相头买帽，此土西天。
宋-释法薰-《偈倾一百三十三首》@五祖鹁鸠啼，当机直下提。隔山寻蚁迹，能有几人知。
宋-释法薰-《偈倾一百三十三首》@八月秋，何处热。杜衲僧，犹未瞥。三更半夜眼闻，天下如何拣月。
宋-释法薰-《偈倾一百三十三首》@一日日，一时时，口如鼻，眼似眉。左搓芒绳缚鬼子，倒将蒿箭射须弥。
宋-释法薰-《偈倾一百三十三首》@新年佛法，一切成现。明去暗来，三头两面。灵利衲僧，犹隔一线。更问如何，脑后拔箭。
宋-释法薰-《偈倾一百三十三首》@指天指地，小儿子戏。无可殷勤，浇杓恶水。
宋-释法薰-《偈倾一百三十三首》@佛祖真机，曾无淮的。钩锁连环，刀挑不出。石田有个道处，未必诸人委悉。摩诃般若波罗蜜，甚深般若波罗蜜。
宋-释法薰-《偈倾一百三十三首》@东弗于逮，西瞿耶尼。清清之水，游鱼自迷。
宋-释法薰-《偈倾一百三十三首》@庭开金菊宿根生，来雁新闻一两声。犹握金鞭问归客，夜深谁共御街行。
宋-释法薰-《偈倾一百三十三首》@东去亦是上座，西去亦是上座。提水放火，看风使舵。七出八没，儒雅风流。几度黑风翻大海，何曾覆却钓鱼舟。
宋-释法薰-《偈倾一百三十三首》@老倒慈明为指迷，钓丝绞水出群机。时人贪看芦花白，不见沙鸥隔岸飞。
宋-释法薰-《偈倾一百三十三首》@棒喝齐施，雷奔电掣。本参事中，总没交涉。没交涉，有来由，昨夜三更失却牛。
宋-释法薰-《偈倾一百三十三首》@乳源言中藏剑戟，这僧奸裹放痴憨。西来的的意，斫额望扶桑。
宋-释法薰-《偈倾一百三十三首》@去却一，拈得七。通天大路，万重铁壁。枫桥心肝五脏，一时剖出。臭骨头，信彩掷。百千万种神通，只消道个不必。
宋-释法薰-《偈倾一百三十三首》@云月是同，溪山各异。拽新罗与占波闘额，跛脚阿师犹落弟二。东西南北，甚处得来。好是明明说，从教鸭听雷。
宋-释法薰-《偈倾一百三十三首》@识得心，山岳沉。握金成土，握土成金。脚后脚前，见成行货。少室峰前，交点不过。
宋-释法薰-《偈倾一百三十三首》@解语非干舌，能言不是声。斩新提活句，冬后一阳生。
宋-释法薰-《偈倾一百三十三首》@一言道尽，却成两橛。击鼓陞堂，子承父业。
宋-释法薰-《偈倾一百三十三首》@出一丛林，入一丛林。不具参方眼，难透祖师心。
宋-释法薰-《偈倾一百三十三首》@秋风高，秋叶脱。乱走衲僧，天涯海角。
宋-释法薰-《偈倾一百三十三首》@触目不会道，运足焉知步。倒腹倾肠，翻成露布。石田顶戴诸人，争敢丝毫错悮。却忆王老师，不打这破鼓。
宋-释法薰-《偈倾一百三十三首》@坦老勾贼破家，罗山就窠打劫。勘证将来，未免髑髅敲磕。
宋-释法薰-《偈倾一百三十三首》@达磨不会禅，夫子不识字。第一莫将来，将来不相似。
宋-释法薰-《偈倾一百三十三首》@不是世间法，亦非西祖意。晷运推移，日南长至。幽州江口右人，不道光阴虚弃。
宋-释法薰-《偈倾一百三十三首》@一不成，二不成二。喝水成水，敲骨出髓。眼有瞳人，色斯举矣。
宋-释法薰-《偈倾一百三十三首》@无心亦无法，非法亦非心。大勋不竖赏，柴扉草自深。
宋-释法薰-《偈倾一百三十三首》@通身无觅处，遍界不曾藏。闭目中秋坐，却笑月无光。
宋-释法薰-《偈倾一百三十三首》@大地人人具眼，明星夜夜流辉。瞿昙不著便，失却一双眉。后代儿孙那得知，一年一度乱针锥。
宋-释法薰-《偈倾一百三十三首》@院无大小，众无多寡。有个折脚铛儿，要人提上挈下。不堕功勋，不触风化，千里追风看良马。
宋-释法薰-《偈倾一百三十三首》@透过牢关，纵横独步。脚头到处生涯，谁道此山无路。
宋-释法薰-《偈倾一百三十三首》@锺山乍住，百事随宜。无可不可，左之右之。些子不通方处，料想诸人未知。
宋-释法薰-《偈倾一百三十三首》@举古举今，和泥合水。说心说性，画虎成狸。
宋-释法薰-《偈倾一百三十三首》@石中有玉，沙裹无油。德山临济，未出常流。却忆寒山子，时临古渡头。
宋-释法薰-《偈倾一百三十三首》@四月十五结，虚空遭火热。此土与西天，同途不同辙，镇萝葡并州铁。
宋-释法薰-《偈倾一百三十三首》@今朝五月五，石田无剩语。打破鬼门关，三更日卓午，明眼衲僧迷却路。
宋-释法薰-《偈倾一百三十三首》@深山岩崖中，迥绝无人处。个事分明，十成显露。拟著便乖张，不拟成差互。赵州亲见南泉，百丈曾参马祖。
宋-释法薰-《偈倾一百三十三首》@田地稳密，关窍玲珑。识得无寒暑处，任他寒暑相攻，个裹同途辙不同。
宋-释法薰-《偈倾一百三十三首》@长沙见处虽亲用处粗，仰山口裹相呼肚裹狡。灼然好个大虫，可惜已伤牙爪。
宋-释法薰-《偈倾一百三十三首》@焦砖打著莲底冻，赤眼撞著火柴头。将军但得嘉声在，何必荣封万户侯。
宋-释法薰-《偈倾一百三十三首》@见闻觉知，行住坐卧。眨上眉毛，早已蹉过。赤脚唱山歌，路上无人知。
宋-释法薰-《偈倾一百三十三首》@直下是，直下是。钝鸟不离窠，良驹千万里。
宋-释法薰-《偈倾一百三十三首》@身心一如，身外无余。长安虽乐，不是久居。
宋-释法薰-《偈倾一百三十三首》@禅非意想，道绝功勋。青天白日，有迷路人。
宋-释法薰-《偈倾一百三十三首》@两日晴，三日雨。衲僧皮草，无{左日右煞}{左日右良}处。
宋-释法薰-《偈倾一百三十三首》@言诠不及处，文彩未生时。电光石火，犹尚迟迟。直下横身担荷得，藕丝牵动五须弥。
宋-释法薰-《偈倾一百三十三首》@以大圆宽，无绳自缚。为我伽蓝，凡寺交参。身心安居，换水养鱼。平等性智，落在第二。莫教辜负两茎眉，九十日从今日始。
宋-释法薰-《偈倾一百三十三首》@明如日，黑如漆。一犬吠虚，千猱啀宝。山僧有口，多时挂壁。却烦拄杖子，与诸人通个消息。东土衲子心粗，西天蜡人泪滴。
宋-释法薰-《偈倾一百三十三首》@今朝端午节，锺山强饶舌。家无白泽之图，妖怪自然消灭。灭，灭，夜行一任贪明月。
宋-释法薰-《偈倾一百三十三首》@未过蒋山关，须过蒋山关。过得蒋山关，呼唤不回，牢笼不住。平地鼓洪波，青天撒白雨。石田笑嘻嘻，未敢轻相许。射虎不真，徒劳没羽。
宋-释法薰-《偈倾一百三十三首》@平如镜，烂如泥。迷则迷於悟，悟则悟於迷。禹力不到处，河声流向西。
宋-释法薰-《偈倾一百三十三首》@江南成橘，江北成枳。还有优劣也无，具眼者辨取。
宋-释法薰-《偈倾一百三十三首》@慧日峰高，门庭壁立。放一线开，从这裹入。
宋-释法薰-《偈倾一百三十三首》@一径直，二周遮。擒虎兕，辨龙蛇。白玉无瑕却有瑕。
宋-释法薰-《偈倾一百三十三首》@九重降旨，阖国咸知。一句当头，诸人未委。只如新长老，宁可截舌，不犯国讳。
宋-释法薰-《偈倾一百三十三首》@向上一路，千圣不然。目前无异草，脚下有青天。
宋-释法薰-《偈倾一百三十三首》@众流成海，众毛成球。一棚俊鹘，儒雅风流。石田无一事，坐地看扬州。
宋-释法薰-《偈倾一百三十三首》@石田乍到，人事纷纷。拈得鼻孔，失却眼睛。佛法二字，不怕烂却，且听诸方行棒喝。
宋-释法薰-《偈倾一百三十三首》@千五百人善知识，不念吾宗正岑寂。五峰趯倒浪翻空，大地山河俱失色。金风体露，叶落归根，只堪惆怅不堪陈。
宋-释法薰-《偈倾一百三十三首》@不结毗卢印，那弘古佛心。明月照幽谷，寒涛助夜砧。
宋-释法薰-《偈倾一百三十三首》@至人变化，体妙难名。去来不以象，动静不以形。通途自寥邈，何处不称尊。更无一法可当情，直踏毗卢顶上行。
宋-释法薰-《偈倾一百三十三首》@独能岗上，慧日峰前。云月是同，溪山各异。正法眼，破沙盆。劝君更尽一杯酒，西出阳关无故人。
宋-释法薰-《偈倾一百三十三首》@风萧萧，雨萧萧，丝毫不动，平步丹霄。便凭麽去，南山门下，土亦难消。
宋-释法薰-《偈倾一百三十三首》@赤肉团上，壁立万仞。临济德山，因邪打正。罗纹结角，百匝千重。等闲抛一钓，惊起碧潭龙。
宋-释法薰-《偈倾一百三十三首》@寸丝不挂，赤肉犹存。黄头碧眼，叫屈无门。我行荒草裹，汝又入深村。
宋-释法薰-《偈倾一百三十三首》@万古长空，一朝风月。有祖以来，话作两橛。石田好是明明说，八十翁翁嚼生铁。
宋-释法薰-《偈倾一百三十三首》@古今日月，依旧山河。新年佛法，特地干戈。水到沧溟不是波。
宋-释法薰-《偈倾一百三十三首》@尽大地不是自己，参天荆棘。尽大地总是自己，满目尘埃横三竖四，捏聚放开。要与南山相见，还我第一筹来。
宋-释法薰-《偈倾一百三十三首》@明如日，黑如漆。通天大路，万重铁壁。南山口似血盆，争敢妄通消息。
宋-释法薰-《偈倾一百三十三首》@至道无难，惟嫌拣择。山河大地，日月星辰。草木丛林，鸟兽人畜。不是龙门客，切忌遭点额。
宋-释法薰-《偈倾一百三十三首》@一生空拽露布，末后又把不住。灭度不灭度，总非吾弟子，破布囊尽底翻出。苍天中更添冤苦，可惜黄金成粪土。
宋-释法薰-《偈倾一百三十三首》@不著佛求，不著法求，不著僧求。春花烂漫，春事绸缪。若将春意会，特地惹春愁。
宋-释法薰-《偈倾一百三十三首》@悉达今朝出母胎，无端满目是尘埃。山僧倾倒西湖水，索性从头回洗回。
宋-释法薰-《偈倾一百三十三首》@四月十五同结，此土西天不别。杀尽安居，只得一橛，杨花不是天边雪。
宋-释法薰-《偈倾一百三十三首》@是句亦划，非句亦划。公案见成，打叠不辨。瞎驴趁队过新罗，临济德山空眨眼。
宋-释法薰-《偈倾一百三十三首》@眼似流星，机如掣电。过得南山门，未见南山面。天气稍热。别时相见。
宋-释法薰-《偈倾一百三十三首》@摩耶佛母，现女主身。退藏於密，得一以宁。贵无敌，富无伦。节逢寿庆，四海欢声。愿将西祖真消息，仰祝皇龄万万春。
宋-释法薰-《偈倾一百三十三首》@一不成，二不是。建立乖宗，扫除失旨。
宋-释法薰-《偈倾一百三十三首》@佛法二字，不怕烂却。俊快衲僧，隔墙见角。临济德山，蹉过一著。
宋-释法薰-《偈倾一百三十三首》@巧尽拙出，水到渠成。举足下足，十字纵横。三千里外，已被南山换却眼晴。
宋-释法薰-《偈倾一百三十三首》@雪峰辊球，禾山打鼓。要觅旨归，月不破五。
宋-释法薰-《偈倾一百三十三首》@取不得，舍不得，状不得。西天碧眼胡，尽力道不识。识不识，临际德山，太平奸贼。
宋-释法薰-《偈倾一百三十三首》@息虑迷源，明机自昧。祖师知有处，诸人不知。诸人知有处，祖师不会。知不知，会不会，国有宪章，三千条罪。
宋-释法薰-《偈倾一百三十三首》@有祖以来，递相欺诳。两两三三，隔靴抓疗山僧有口未曾开，早已龟毛长数丈。
宋-释法薰-《偈倾一百三十三首》@见得彻，用得亲。阳春不同调，入水见长人。可惜黄金如粪土，撒向阎沧人不顾。
宋-释法薰-《偈倾一百三十三首》@饱丛林，没量汉，法战当先，清机历掌。假饶千佛出头，也下一槌定当。
宋-释法薰-《偈倾一百三十三首》@深闻浅悟，浅闻深悟。只知贪程，不觉蹉路。
宋-释法薰-《偈倾一百三十三首》@天无门，地无户。文殊维摩，撒手归去。衲僧向这裹插得嘴，南山分半院与你住。
宋-释法薰-《偈倾一百三十三首》@深固幽远，无人能到。山前一片闲田，松竹清风浩浩，缺齿老胡不得妙。
宋-释法薰-《偈倾一百三十三首》@九年坐兀兀，胡僧无妙诀。长安路坦然，夜行人不绝。
宋-释法薰-《偈倾一百三十三首》@布袋头结，圣凡路绝。蜡人冰，鹅护雪。西恁麽，此土还别。
宋-释法薰-《偈倾一百三十三首》@直下是，直下是，没量大人，抬脚不起。可怜伎死杜禅和，犹是哓哓挂唇齿。
宋-释法薰-《偈倾一百三十三首》@前佛纪纲，后佛性命。衲僧腰间古历日，定是三年逢一闰，不知东平打破镜。
宋-释法薰-《偈倾一百三十三首》@溪东溪西水牯，四海五湖皇化，俱胝指头禅，一生受用不尽，赵州无拣择，五年分疏不下。南山忍俊不禁，今日轻酬重价。
宋-释法薰-《偈倾一百三十三首》@肥儱俑，无腹孔。不识字，有钱用。
宋-释法薰-《偈倾一百三十三首》@一夏过半，久参事慢。伶俐衲僧，一咬便断。
宋-释法薰-《偈倾一百三十三首》@不坐空王殿，不挂本来衣。何须便恁麽，切忌未生时。
宋-释法薰-《偈倾一百三十三首》@三通鼓罢，簇簇上来。诸人减却多少威光，南山入地三尺。
宋-释法薰-《偈倾一百三十三首》@当头一句，无过直与。南山有口，不敢错举，笑破露柱。
宋-释法薰-《偈倾一百三十三首》@祖师门下，尺水丈波。若也觑得破，轮王髻中珠分文不直。若觑不破，迦叶粪扫衣价重娑婆。千个万个伎死禅和，临济德山将奈何。
宋-释法薰-《偈倾一百三十三首》@禁足护生，西在此土。尽是死门，终非活路。
宋-释法薰-《偈倾一百三十三首》@从上佛祖逆风尘，后代儿孙日中迷路。却忆禾山老古锥，逢人贪偏道解打鼓。
宋-释法薰-《偈倾一百三十三首》@东头贵买，西头贱卖。田地稳密衲僧，不妨游戏自在。
宋-释法薰-《偈倾一百三十三首》@和尚子，莫妄想。怀州牛吃禾，益州马腹胀。南山饶你七穿八穴，也未兔手中痛棒。
宋-释法薰-《偈倾一百三十三首》@相见不须瞋，君穷我亦贫。谓言侵早起，更有夜行人。
宋-释法薰-《偈倾一百三十三首》@南斗七，北斗八。风来树动，鱼行水浊。诸人三十年后眼开，莫道南山有口无舌。
宋-释法薰-《偈倾一百三十三首》@九十日安居，遍地无行路。意不停玄，眼不挂户。布袋头开，乾坤独露。万里寸草无，踏著不相似。
宋-释法薰-《偈倾一百三十三首》@推不进前，约不退进。临济白拈，未是好手。南山不惜两茎眉，玉筯空将撑虎口。
宋-释法薰-《偈倾一百三十三首》@吾常於此切，密意在汝边。麟龙不为瑞，鹤龟自成仙。
宋-释法薰-《偈倾一百三十三首》@东西南北，{上祝下土}磕著，四维上下，天平地平。佛法大有在，只是无人证明。咄，我行荒草裹，你又入深村。
宋-释法薰-《偈倾一百三十三首》@长者长法身，短者短法身。袖头打领，腋下剜襟，即不问你诸人。
宋-释法薰-《偈倾一百三十三首》@棒喝交驰如雷掣，颠言倒语三寸舌。南州打到北州头，瓮裹何曾失却鳖。
宋-释法薰-《偈倾一百三十三首》@养子不及父，家门一世衰。过山寻蚁迹，能有几人知。老和尚你和我知，莫教漏泄天机。
宋-释法薰-《偈倾一百三十三首》@冷水点沸锅，舌头不出口。可惜老岩头，慈悲成过咎。
宋-释法薰-《偈倾一百三十三首》@秋风凋败叶，游子未归家。直饶归得后，无处立生涯。白苹红蓼对芦花，令人长忆老玄沙。
宋-释法薰-《偈倾一百三十三首》@指天指地，讨甚巴鼻。钉钉胶粘，刀刮水洗。儿孙一杓香汤，大似恭而无礼。
宋-释法薰-《偈倾一百三十三首》@古人一期恁麽道，白玉地瑕却有瑕。路途之乐，终不到家。
宋-释法薰-《偈倾一百三十三首》@释迦已往，弥勒未生。正当无佛世界，大地共乐升平。不图打草，只要蛇惊。
宋-释法薰-《偈倾一百三十三首》@九十日饭钱且置，浆见水钱教谁还。若只是眼生三角，衲僧便解乘豹变。
宋-释法薰-《偈倾一百三十三首》@妙旨迅速，言说来迟。龙门上客，未举先知。
宋-释法薰-《偈倾一百三十三首》@九夏安居毕，布袋结头开。衲僧无定度，南岳与天台。中路{上祝下土}著脚指头，方知南山一夏不辜负你。
宋-释法薰-《偈倾一百三十三首》@通天大路，铁壁万重。全机拶透，笑破虚空，羚羊挂角不留踪。
宋-释法薰-《偈倾一百三十三首》@寻常颠说倒说，何曾开口动舌。不妨雪上加霜，更与诸人一决。
宋-释法薰-《偈颂六十八首》@折脚铛子，大家知有。左提右挈，劳烦众手。山僧赢得百无忧，一向面南看北斗。
宋-释法薰-《偈颂六十八首》@腊月烧山，火势炎炎。目前包裹，借手行拳。若是衲衣下事，犹较十万八千。御楼看射猎，不是刈茆田。
宋-释法薰-《偈颂六十八首》@无门之门，七通八达。入之一字，也不消得。
宋-释法薰-《偈颂六十八首》@有路可行，更高也上。须弥灯王。退身合掌。
宋-释法薰-《偈颂六十八首》@十八十九，痴人夜走。十九二十，人信不及。信得及，观音院裹有弥勒。
宋-释法薰-《偈颂六十八首》@大雪满长安，春来特地寒。新年头佛法，一点不相瞒。
宋-释法薰-《偈颂六十八首》@乾峰锦包特石，云门铁裹泥团。筑著磕著，言端语端。不是任公子，徒劳话钓竿。
宋-释法薰-《偈颂六十八首》@不问有言，不问无言。灵山拄杖，斜靠壁边。风光都占尽，不费一文钱。
宋-释法薰-《偈颂六十八首》@古人一指头禅，一生受用不尽。得恁麽明白，得恁麽简径。灵山这裹不较多，三尺杖子搅黄河。
宋-释法薰-《偈颂六十八首》@日迁月化，又见中夏。衲僧那事，如何问著，人人口哑。有譊讹，不借借。六月卖松风，人间恐无价。
宋-释法薰-《偈颂六十八首》@祖师门下，讨甚巴鼻，满耳春风浩浩地。草木丛林，灯笼露柱，心空及第。汝等诸人，因甚却来这裹瞌睡。
宋-释法薰-《偈颂六十八首》@巴陵三转语，钝置老僧门。灵山无半句，报尽破庵恩。
宋-释法薰-《偈颂六十八首》@秘魔老儿，擎个叉子，不肯放下。灵山这裹，净躶躶，赤洒洒，没可把。
宋-释法薰-《偈颂六十八首》@不是琅琊，洎被这僧惑乱。若非这僧，琅琊令不虚行。末后棒头卖峭，更向露在柱藏身，笑杀毗耶杜口人。
宋-释法薰-《偈颂六十八首》@水流湿，火就燥。临安纸贵，一状领过。
宋-释法薰-《偈颂六十八首》@节令不相饶，阳生第一爻。诸佛道长，众生道消。拄杖子，独孤标。
宋-释法薰-《偈颂六十八首》@世尊拈花，迦叶微笑。正法眼藏，永永流通。古佛今佛，心同道同。风从虎，云从龙。节启天基伸祝颂，寿齐南北两高峰。
宋-释法薰-《偈颂六十八首》@我若坐时妆须立，同坐同立成瞎汉。非瞎汉，把手大家行那畔。
宋-释法薰-《偈颂六十八首》@海上明公秀，赵州东院西。不移毫发许，平步上云梯。
宋-释法薰-《偈颂六十八首》@赵州老汉，心如薜，口如蜜。一埦粗茶，多虚少实。院主两眼眯{左目右麻}，毕竟何曾得吃。
宋-释法薰-《偈颂六十八首》@不在内，不在外，不在中间。朝看云冉冉，暮听水潺潺。
宋-释法薰-《偈颂六十八首》@直如弦，曲如钩。易见难识，老倒赵州。世事但将公道断，人心难似水长流。
宋-释法薰-《偈颂六十八首》@释迦悭，弥勒富。甘草甜，黄连苦。法法小相干，人人各自度。咄，莫来攔我球门路。
宋-释法薰-《偈颂六十八首》@盲禅暗证，日中迷路。深闻浅悟，未入正流，不到乌江不肯休。
宋-释法薰-《偈颂六十八首》@登天不用梯，遍地无行路。可怜杜衲僧，邯郸学唐步。
宋-释法薰-《偈颂六十八首》@动容扬古路，不堕悄然机。承言者丧，滞句者迷。不承言，不滞句，虾蟆跳上梵天，灯笼吞却露柱。
宋-释法薰-《偈颂六十八首》@百尺竿头行阔步，紫罗帐裹撒真珠。山僧赢得呵呵笑，未审诸人会无人。
宋-释法薰-《偈颂六十八首》@东山正脉，不绝如线。睡虎去无踪，一斑今复见。
宋-释法薰-《偈颂六十八首》@若论此事，何必多言。不在内，不在外，不在中间，离娄行处浪滔天。
宋-释法薰-《偈颂六十八首》@识得一，万事毕。秘魔擎叉，鲁祖面壁。临际三玄三要，洞山五位君臣，云门念七，是一不是一。昨夜新州老卢，失却腰间特石。
宋-释法薰-《偈颂六十八首》@不参禅，不论义，拖个破席日里睡，赚他伎死禅和，至今坐在冷地。灵山不然，因行掉臂。买石得云饶，移花兼蝶至。
宋-释法薰-《偈颂六十八首》@喝如雷，棒如雨。大地绝纤尘，回头无觅处。地觅处，昨日有人从天台来，却往径山去。
宋-释法薰-《偈颂六十八首》@七十九年间，大地遭欺诳。且喜葛藤根，今朝曝地断。后代儿孙，三马九乱。
宋-释法薰-《偈颂六十八首》@佛来也打，祖来也打，德山老人，甚生风彩。灵山这裹，佛来也著，祖来也著，手中拄杖，权且架阁。擎茶扫地，也要一个半个。
宋-释法薰-《偈颂六十八首》@兔马有角，牛关无角。不知不会，事同一家。多见多闻，千差万别，毕竟天无第二月。
宋-释法薰-《偈颂六十八首》@昨宵困倒床上，直至五鼓方甦。今日升堂，言句都无。且望大众，智不责愚。
宋-释法薰-《偈颂六十八首》@网细鱼稠，药多病甚。棒喝交驰，一品二品。山僧恁麽逞驴唇，痴客徒劳劝主人。
宋-释法薰-《偈颂六十八首》@春光冉冉，春日迟迟。春风包裹，上下四维。黄莺声在柳阴西，此意明明说向谁。
宋-释法薰-《偈颂六十八首》@欲得见前，莫存顺逆。筑著磕著，无处寻觅。
宋-释法薰-《偈颂六十八首》@铁壁铁壁复铁壁，那边那边更那边。事到极头须倒断，瞎驴{左足右孛}跳过西天。
宋-释法薰-《偈颂六十八首》@灵隐虽则无能，要与花蕊相见。十七十八，证龟成鳖。十九二十，半夜泼墨。直须枯木生花，胡饼出汁。
宋-释法薰-《偈颂六十八首》@海上明公秀，衲僧不知有。冷地忽相逢，寻常无处讨。无处讨，莫草草，龙王宫殿，有谁亲到。
宋-释法薰-《偈颂六十八首》@临际顶中髓，杨岐眼裹筋。欲明这个事，须还这个人。风前有路，秤尾无星。大家赢得笑忻忻，笑道秤尾无星。
宋-释法薰-《偈颂六十八首》@刀不自割，水不自洗。山僧拄杖化为龙，吞却乾坤大地。
宋-释法薰-《偈颂六十八首》@春花烂漫，春光欲暮。杜宇声声，送春归去。诸人何不向这里眼明心悟。
宋-释法薰-《偈颂六十八首》@明如镜，黑如漆。四七二三，多虚少实。灵山拄杖，且拈告壁。
宋-释法薰-《偈颂六十八首》@非不非，是不是。建立则乖张，扫除则失旨。德山临际出来，换却髑髅裹底。
宋-释法薰-《偈颂六十八首》@九十日已过半，那事毕竟如何。直饶穷到底，终是涉风波。
宋-释法薰-《偈颂六十八首》@不识字却识字，合识字却不识字。石田恁麽判断，且道意在於何。万人争仰处，一箭落双雕。
宋-释法薰-《偈颂六十八首》@青山不举步，日下不挑灯。黄头碧眼，臭肉生蝇。诸人三十年后悟去，不得错怪老僧。
宋-释法薰-《偈颂六十八首》@德山雨点棒，临际雷奔喝。收拾将来，七零八落。灵山咬定牙关，尽力也难提掇，睦州拶折云门脚。
宋-释法薰-《偈颂六十八首》@时时九夏，日日三秋。闹市裹，百草头。夹山老子卖峭，重价未有轻酬。
宋-释法薰-《偈颂六十八首》@目前无法，意在目前。从上若佛若祖，天下老和尚罪过弥天。天，天，昨夜山僧针线囊中，打失一文古老钱。
宋-释法薰-《偈颂六十八首》@月旦升堂，无可垂示。便恁麽散去，诸人未必灵利。且向秤锥上，捏出些子汁，贵图有具滋味。见之不取，思之千里。
宋-释法薰-《偈颂六十八首》@曲曲弯弯，平平坦坦。七穿八穴，十字纵横。是汝诸人，不妨东行西行，第一莫教撞著跛脚老云门。
宋-释法薰-《偈颂六十八首》@意到句到，宗通说通。一品二品，百匝千重。推倒面前案山子，长衫大袖舞春风。穷鬼子，莫莫莫，更须知有朱顶王菩萨。
宋-释法薰-《偈颂六十八首》@灵隐门下，不犯之令。九十日中，头正尾正。衲僧路活，脚下生烟，老僧终不学云门索饭钱。
宋-释法薰-《偈颂六十八首》@大小大香岩，尾巴拖地。灵隐一机，全无所示。若也不会，投子道底。
宋-释法薰-《偈颂六十八首》@入室升堂，门庭施设。无途辙中，翻成途辙。百丈老常得一橛，解道吃茶珍重歇。
宋-释法薰-《偈颂六十八首》@放下觅无踪，尽力提不起。寸铁未施，刀锵满地，明眼衲僧失巴鼻。
宋-释法薰-《偈颂六十八首》@德山棒头短，临济喝声低。不伤物义句，赵州东院西。
宋-释法薰-《偈颂六十八首》@全提半提，向上向下，冷泉直是口哑。真人面前，不得说假。
宋-释法薰-《偈颂六十八首》@说短说长，自起自倒。跛脚老云门，慈悲成过咎。长安一路坦然平，往来曾不禁人行。
宋-释法薰-《偈颂六十八首》@秋声满林壑，秋雨滴梧桐。门外未归客，飘泊在途中。归也，归也，通身白汁，下载清风。
宋-释法薰-《偈颂六十八首》@松柏千年表，不入时人意。牡丹一日红，满城公子醉。
宋-释法薰-《偈颂六十八首》@采花与用药，相逢一会家。杀人活人不眨眼，白玉无瑕却有瑕。
宋-释法薰-《偈颂十五首》@莫行心处路，不挂本来衣。何须更恁麽，切忌未生时。
宋-释法薰-《偈颂十五首》@床窄先卧，粥稀后坐。耳聩要声高，眼昏宜字大。
宋-释法薰-《偈颂十五首》@以大圆觉，为我伽蓝。望云上树，身心安居。平等性智，熟睡寐语。
宋-释法薰-《偈颂十五首》@飞来峰高攀不上，冷泉水深饮不竭。衲僧到此拟奚为，尽力神疲好休歇。
宋-释法薰-《偈颂十五首》@透骨霜风入户庭，日南长至又逢迎。衲僧不解论时节，只麽堆堆过此生。
宋-释法薰-《偈颂十五首》@乌兔东西疾，一年时序毕。窦八布衫穿，乌龟眼睛赤。
宋-释法薰-《偈颂十五首》@以大圆觉，为我伽蓝。头上著枷，脚下著杻。身心安居，平等性智。困鱼止沥，病鸟栖芦。
宋-释法薰-《偈颂十五首》@保福借水献花，这僧白日迷路。南山门下，总是粗心底。只是不敢说著，小慈妨大慈。
宋-释法薰-《偈颂十五首》@洞山前施妙略，这僧暗透重关。若不得后著，前话也难圆。将军但有嘉声在，不得封侯也是关。
宋-释法薰-《偈颂十五首》@赵老应机，如风吹水。第一座香烟起，驴年梦见汗臭气。
宋-释法薰-《偈颂十五首》@夏末秋初万万千，石头路滑脚皮穿。这僧剑刃翻身疾，也被云门索饭钱。
宋-释法薰-《偈颂十五首》@吾家那事苦无多，不在频搜故纸箩。未解语言先作赋，却参锺阜问如何。
宋-释法薰-《偈颂十五首》@大海波涛涌，于江水逆流。龙王宫殿里，不见一人游。
宋-释法薰-《偈颂十五首》@夫子不识字，达磨不会禅。御楼看射猎，不是刈茅田。
宋-释法薰-《偈颂十五首》@解用不须双刃剑，延龄何必九还丹。尉迟□不在家死，狮子那能食兔钱。
宋-释法薰-《煎笋》@锦绣乍脱玉为肌，更著油煎供养伊。盐醋费他多少了，舌头换却不曾知。
宋-释法薰-《接待》@满甑熟炊无米饭，半途长接不来人。但持此语诸方去，博得知音一笑新。
宋-释法薰-《炬长老请赞》@刀不自截，水不自洗。我真我赞，成何道理。请之既坚，却之不已。有一句子，玄沙道底。
宋-释法薰-《觉城居士请赞师顶相》@全无寸长，但据驴性。不行深深海底，不立高高峰顶。问佛法，今日困。瞎衲僧眼，识毗耶病。素与觉城无冤，何事图形画影。
宋-释法薰-《空上人乞颂》@冷泉近日饭箩空，无奈栽田岁不逢。有个休粮方子妙，衲僧竞去问天童。
宋-释法薰-《临济和尚赞》@空拳捺定，喝声雷震。闪电光中，要分邪正。驾大脱空，卖无主贓。似恁落赖心肠，至今却有儿郎。
宋-释法薰-《灵照女赞》@恶种草，行冤家。笊篱定价，分文不差。末梢犹尀耐，机先不让爷。
宋-释法薰-《六祖赞》@腰石确坊舂，不识一丁字。无树亦无台，犹传钵袋子。
宋-释法薰-《马郎妇赞》@声色纯真，见闻不碍。宴坐经行，得大自在。脚头脚底黑漫漫，又逐春风妇马郎。
宋-释法薰-《尼长老请赞》@住山三十载，潦倒福缘微。全提一著，衲子攒眉。我无为山之作，汝有铁磨之机。自知水底难捞月，却倩丹青染污伊。
宋-释法薰-《尼了然干藏乞语》@三绕绳床眼未开，起模画样为安排。葛藤椿子如成就，自有龙天出手椎。
宋-释法薰-《拈古十四首》@马师智藏，病痛一般。海兄不会，当面热瞒。头白头黑，言端语端。衲僧不用空啗啄，秤在星兮不在盘。
宋-释法薰-《拈古十四首》@即心即佛，甜瓜甜彻蒂。非心非佛，苦瓠苦连根。不是心，不是佛，不是物，斫却月中桂，清光迸海门。个裹若能开正眼，一毫头上定乾坤。
宋-释法薰-《拈古十四首》@闻声悟道，见色明心。林鸩砧，井底种林擒。
宋-释法薰-《拈古十四首》@昨日定，今日不定。大小瞿昙，因邪打正。
宋-释法薰-《拈古十四首》@大家在这裹，廓彻无依倚。有口难分疏，冻破一双耳。
宋-释法薰-《拈古十四首》@这僧已是露出眼睛，云门更与揭却脑盖。若是佛法，未梦见在。
宋-释法薰-《拈古十四首》@来风可辨，驷马难追。若无后语，讨甚大悲。
宋-释法薰-《拈古十四首》@南山不会禅，一向外边走。腊月三十日，舌头不出口。
宋-释法薰-《拈古十四首》@毡拍板，无孔笛。狭路相逢，五音六律。
宋-释法薰-《拈古十四首》@镜清摇头，这僧摆尾。虽则一期可观，争奈玄沙道底。
宋-释法薰-《拈古十四首》@云居打草惊蛇，雪峰开口见胆，保福独上高台，要且众眼难瞒。
宋-释法薰-《拈古十四首》@父子至亲，心眼无二。筑著磕著，透顶透底。
宋-释法薰-《拈古十四首》@这老汉，手头短。灵隐即不然，见成公案，与汝三十棒。
宋-释法薰-《拈古十四首》@开田甚难，难中却易。展手甚易，易中却难。说难说易，转见颟顸。自己若无仙骨，谩言九转迁丹。
宋-释法薰-《破庵和尚赞》@百元能，得人憎。火是钓鳖，日裹藏冰。养子不曾教，绳上更安绳。谷孤古东山正脉，乌户呼真本川僧。
宋-释法薰-《普化和尚赞》@走城郭，摇铃铎。堂前吃生菜，触著驴性发。勘破河阳木塔，擒下临济小卒。嫌却镇州一城人，铎声已远青天阔。
宋-释法薰-《清庵主请赞》@以石为田，举世怪笑。一粒入土，不耘自秀。也无禅，也无道。衲僧未跨门，早已勘破了。顶门自有通窍。
宋-释法薰-《三祖赞》@觅罪不可得，更於何处忏。云翳豁然开，青天孤月上。
宋-释法薰-《上张及庵乞米》@南山近日饭篱空，衲子难教口欱风。引臂上方香积界，须劳金粟展神通。
宋-释法薰-《示众》@剑刃翻身犹是钝，屋头问路太无端。楚鸡不是丹山凤，何必临风刷羽翰。
宋-释法薰-《受业师孙请赞》@削发村院里，僻陋少见闻。信脚到南地，也作住山人。龙床角畔脱空话，引得衲子如蜂屯。思归未得，故国梦频。殷勤藉汝将予去，且看梨花二月春。
宋-释法薰-《四睡图赞》@一等骑虎来，两个挨肩去。松门外聚头，辊作一处睡。梦蝶栩栩不如，孰为人孰为虎。待渠眼若开时，南山有一转语。
宋-释法薰-《四祖赞》@谁缚无人缚，何更求解脱。未必右军鹅，便是支郎鹤。
宋-释法薰-《送炳藏主妇乡》@江海浮游岁月移，五峰曾契少林机。白拈果有超师作，和我南山载取归。
宋-释法薰-《送巢道士》@一点灵光触处通，心空不见太虚空。五千言把为玄妙，湿纸如何裹大虫。
宋-释法薰-《送琮监寺住院》@桐江江上一丝风，不钓盲龟只钓龙。浮定有无谁识意，夜凉如水月如弓。
宋-释法薰-《送干钟》@大炉鞴裹笑翻身，空腹高心许十成。好听玉楼撞动处，和声送出太分明。
宋-释法薰-《送圭士庵归蜀》@昔日随流今逆流，昔时今日有来田。李将军本穿杨手，误向南山射石头。
宋-释法薰-《送珪上人归乡》@南高峰对北高峰，两峰矗上摩青穹。上人阁锡在其下，咬姜呷醋期心空。心空一物无依倚，却笑老胡成曲指。回头重觅旧家山，莫学我行荒草裹。
宋-释法薰-《送吉州云上人》@语言动静总天真，叉手徒劳问别人。旧说青原白家酒，子归切忌再沾唇。
宋-释法薰-《送皎中庵住广寿》@名字馨香满道途，挽将洞水注南湖。他时把杖来轻探，莫谓从前一滴无。
宋-释法薰-《送僧》@久旱吴田半不收，子今西浙往东州。且图有展炊巾处，佛法从教烂却休。
宋-释法薰-《送韶化士干灵云古寺基》@剑客重寻眼翳生，至今孤露不堪闻。老韶直下能扶起，十□精神减八分。
宋-释法薰-《送韶铁鞭住西余》@西余旧说端狮子，解弄如今有几人。不是区区谩相屈，要看手眼一时亲。
宋-释法薰-《送师孙昧禅人》@十五为僧二十归，途中莫比在家时。老僧留浙汝回蜀，三昧从来古不知。
宋-释法薰-《送小然还乡》@及早游方及早归，参禅须是后生时。傍人不必轻相笑，临际元呼小厮儿。
宋-释法薰-《送小师游方》@莫辞脚力造诸方，佛法无多要久长。历尽崎岖到平地，归来掀倒破禅床。
宋-释法薰-《送圆禅人》@灵山无地可容身，好泛江潮去问津。东浙丛林如海阔，但参露柱莫参人。
宋-释法薰-《送月道座住庵》@结草为庵自昔贤，古今谁后复谁先。客来须得通方句，莫只随邪竖起拳。
宋-释法薰-《送照上人归蜀》@我堕南来鬓已衰，汝今何得悔来迟。乌藤{左足右孛}跳还归那，佛祖从教不展眉。
宋-释法薰-《送祖上人》@祖祖相传直至今，天高地迥少知音。到家人问相传事，但道真鍮不博金。
宋-释法薰-《颂古》@胡须赤，赤须胡。珠走兮盘走珠。
宋-释法薰-《颂古十首》@道人相见问如何，举手寒温事已多。潦倒赵州呈漆器，岳阳船子洞庭波。
宋-释法薰-《颂古十首》@百丈机先疾似风，巍巍独坐大雄峰。要知奇特中奇特，明月难教下碧空。
宋-释法薰-《颂古十首》@东村王老夜烧钱，鼻孔依稀露半边。武帝求仙求不得，王乔端坐却升天。
宋-释法薰-《颂古十首》@百千诸佛在何居，黄鹤楼诗锦不如。问汝秀才题也未，一篇题取莫踌躇。
宋-释法薰-《颂古十首》@万法归一一何归，海口难酬这一问。不得青州一领衫，几乎丧却穷性命。
宋-释法薰-《颂古十首》@天地根无与我同，拨波求水漫劳功。时人见此花如梦，坐断须弥信不通。
宋-释法薰-《颂古十首》@冬来底事要商量，向道京师出大黄。多少病猫餐死鼠，日中抬首眼无光。
宋-释法薰-《颂古十首》@无宾主话意深深，流落丛林古到今。火冷灰寒口挂壁，衲僧冻死不如心。
宋-释法薰-《颂古十首》@客居三月不论玄，水牯朝昏痛著鞭。拽脱鼻绳无觅处，山童走得脚皮穿。
宋-释法薰-《颂古十首》@曾到未到俱吃茶，为君抉出眼中花。犀因玩月纹生角，象被雷惊花入牙。
宋-释法薰-《题参政楼公二圆相图》@皎然书平定字，攻愧写二圆相，引得多少平人望云上树。且喜两没交涉，要知的实，却须亲见石田。
宋-释法薰-《题石霜雷迁塔》@一念慈容元不隔，何须特地肆乖张。平高就下婆心切，恼得雷公一夜忙。
宋-释法薰-《题卍庵墨迹》@卍庵空裹采花，诸人石上种藕。三点前三点后，动南星蹉北斗。山僧口似磉盘，舜若多神失笑。
宋-释法薰-《维摩赞》@据坐胡床，风悄悄地。四八痴人夜走，未免落他圈樻。七佛之师，也遭连累。石田当时在傍，只消打个喷嚏。
宋-释法薰-《吴道夫乞语》@走得波波两履穿，担头书卷未能捐。待君患过维摩病，却好重来见石田。
宋-释法薰-《五祖赞》@栽遍满山松，暗地翻身转。虽然得信衣，何曾识爷面。
宋-释法薰-《仙人望月濯足》@夜静山空月半弯，挽衣垂足涤潺湲。无人领此深深意，别向壶中更觅天。
宋-释法薰-《蚬子和尚赞》@把个里捞波，做尽穷伎俩。推出酒台盘，至今收不上。
宋-释法薰-《相士朱蓑衣》@阅世双眸自有神，酒浇胸次语生春。一蓑衣底乾坤大，切莫匆匆说向人。
宋-释法薰-《秀长老请赞》@飞来峰下，龙床角畔。用没意志一著，师僧遭他惑乱。胡笳忽转阳春调，也有知音来合伴。描邈将来，未得一半。直饶即今此话大行，已是彼此两不著便。
宋-释法薰-《言法华赞》@脚踏木履，手指虚空。法华三昧，舌本玲珑。连书十三，如虫蚀木。引得一类邪徒，至今胡卜乱卜。
宋-释法薰-《杨岐和尚赞》@不会禅，也住院。旨的全无，种田博饭。大笑接□白云瞎汉，无端带累遍地儿孙。至今东西不分，南北不辨。
宋-释法薰-《一化士取血和墨写藏经乞颂》@欲书火后旧时经，剔血和煤字字真。未举笔前全藏了，闻弦应有赏音人。
宋-释法薰-《赞布袋》@掣风颠，走市廛。回头顾盼，拄杖横肩。山僧既见，不可无言。{囗里加力}，放下破布袋，与你一文钱。
宋-释法薰-《赞朝阳穿破衲待月了残经》@一衲三冬，千针万线。日影上三竿，眼力增一半。
宋-释法薰-《赞朝阳穿破衲待月了残经》@日晷已殂，我经未了。掩卷立须臾，冰壶挂森杪。
宋-释法薰-《赞丰干》@走松门，寻寒拾。虎斑易见，人斑难识。识不识，恶声恶迹成狼藉。
宋-释法薰-《赞黄檗和尚》@破布裹真珠，古寺甘守拙。与裴国安名，对百丈吐舌。棒头敲出小厮儿，却向大愚言下瞥。瞥不瞥，返遭一掌如何雪。
宋-释法薰-《赞李源圆泽图》@昭昭灵灵，未脱生死。等闲狭路相逢，无奈这冤家子。天竺山前招角歌，至今余韵在松萝。
宋-释法薰-《赞吕先生》@为儒儒不达，学仙仙非真。黄龙门下过，秋蚊蛟铁钉。回先生，回先生。岳阳人不识，老树却成精。
宋-释法薰-《赞三教图》@警世昏，三老翁，服虽殊，心亦同。於中议优劣，蒿箭射虚空。
宋-释法薰-《赞水月观音》@现自在端严相，起利他悲悯心。水茫茫，月沉沉。众生无尽，我顾方兴。晓起复昏，泯去来今。
宋-释法薰-《赞蓑衣道人》@佯狂混迹养天和，上界其如官府多。暑了又寒寒又暑，一蓑衣外更无他。
宋-释法薰-《赞五祖演和尚》@参录公犹未，瞥见白云方始彻果。有超师之作，敢道端师翁语拙。一生居淮不入浙，独弄单提这一著。至偏差接三佛，控南堂，以一大藏，切入啰孃。夫是之误用东山正续，毫发一移，亘千万世，源深流长者也。
宋-释法薰-《赞政黄牛》@不解倒骑，惟牛所之。郊原平衍，鞭索不施。山黯黯，水漪漪。知我者，白鹭鸶。
宋-释法薰-《赞宗道者》@走下桐城赤脚归，半风颠又半憨痴。草鞋却把袈挲裹，二虎双鸦笑杀伊。
宋-释法薰-《赠通禅客》@龙墀问法动天颜，天赠黄金一万钱。打得衲僧公验正，通禅依旧是通禅。
宋-释法薰-《赠云谷先生》@卦盘掇转味天机，祸有胎兮福有基。昨夜孛星移一位，先生睡著不曾知。
宋-释法薰-《昭长老请赞》@全无孔窍，指桑骂柳。瞎衲僧正眼，破东山暗号。三点前，三点后。起模画样已无端，一任傍人论好丑。
宋-释法薰-《猪头和尚赞》@手把猪头，易见难识。莫教说破，分文不直。
宋-释法薰-《自颂石田》@石上栽田世所稀，老农闻说也攒眉。有人下得泥犁种，别甑炊香供养伊。
宋-释法薰-《自赞》@处世昏昏，临事草草。太近实头，人谓古老。是非到耳，风吹石臼。只有一般，最不恰好。解骑三脚驴，来往长安道。
宋-释法薰-《自赞》@人弃我取，人夺我与。涉世全乖，独行无侣。超佛越祖当头句，冷泉日夜滔滔举。斂手忌言坐闲处，可怜也被丹青污。
宋-释法薰-《自赞》@握拂子，坐绳床。默尔无言，其声琅琅。断衲僧命脉，坏业林纪纲。丹青写出，丑恶难藏。一任傍人话短长。
宋-释法薰-《总长老请赞》@百种无能，面冷如冰。与世落落，任运腾腾。爱将一字禅，靠倒杜衲僧。厨山长老，却要禀承。谷孤古，林鸩砧。各自有响音，又何必书此处无金。
宋-释法言-《句》@林下闲看水牯牛。
宋-释法演-《举俱胝竖指因缘颂》@佳人睡起懒梳头，指得金钗插便休。大抵还他肌骨好，不涂红粉也风流。
宋-释法照-《表忠观》@钱王古庙锁莓苔，华表秋深鹤不来。昨夜石坛风露重，凌霄花落凤仙开。
宋-释法照-《垂虹晚望》@老眼青青望洞庭，虹垂断岩月初生。滔滔桥下无情水，不为吴王洗甲兵。
宋-释法照-《辞世偈》@佛寿八十，我多九年。虚空掇转，大用现前。
宋-释法照-《游洞霄》@天柱华心结蕊宫，翠蛟飞玉滚溪风。岩生洞穴非人世，不到那知造化功。
宋-释法芝-《句》@淡游聊得慰孤闷，谁问当年寄老心。
宋-释法芝-《山光寺》@扁舟乘兴到山光，古寺临流胜气藏。惭愧南风知我意，吹将草木作天香。
宋-释法智-《偈二首》@明月高悬未照前，雪眉人凭玉栏干。夜深雨过风雷息，客散云楼酒碗乾。
宋-释法智-《偈二首》@三界无法，何处求心。惊蛇入草，飞鸟出林。雨过山堂秋夜静，市声终不到孤岑。
宋-释法智-《偈六首》@真空不空，寥寥无影树头月。真色非色，隐隐不萌枝上花。威音路外芬芳，凤无依倚。空劫已前照耀，鹤不停机。更须一色功圆，便得同中有异。同中异，直下承当休拟议。夜来明月照芦花，鹤鹭并头踏雪睡。
宋-释法智-《偈六首》@辨不辨，昏不昏，打破盆子只论盆。千里远山烟树，数家沙岛渔村。夜深月与湖光浑，天水茫茫绝点痕。
宋-释法智-《偈六首》@深夜虚堂露气佳，冰霜著月没痕瑕。木人打破琉璃碗，走过新罗始到家。
宋-释法智-《偈六首》@一不成，二不是，火云堆裹秋风起。堪笑耘田车水翁，手脚忙乱同儿戏。同儿戏，有巴鼻。但得丰年贺太平，四海五湖皇化裹。
宋-释法智-《偈六首》@动时常寂寂，静处活鱍鱍。动静两俱忘，佛祖何处著。蓦地梦回头，长天飞一鹗。春风有时好，春风有时恶。不得春风花不开，花开又被风吹落。错错错，蒸饼元来是面作。
宋-释法智-《偈六首》@幽鸟语如篁，柳垂金线长。云收山谷静，风送杏花香。
宋-释法智-《赞天童觉和尚》@乌顶雪眉，云踪鹤态。貌出正偏，见非向背。芙蓉月照兮太白峰高，丹凤翔空兮琼林玉碎。觌面分明，两彩一赛。
宋-释法周-《句》@地因培客土，凡草有时生。
宋-释法作-《辞众偈》@七十七年，幻缘忽破。秋水无痕，霜天月堕。
宋-释梵琮-《庵中夏》@草中得路便藏身，不入他家水牯群。弹指一声为号令，低头问讯当殷勤。
宋-释梵琮-《布袋赞》@眼冷千江月，眉横万叠山。杖头挑布袋，信脚到人间。
宋-释梵琮-《草鞋歌》@村里人，有意知，就手织成最容易。长短大小在目前，密用工夫多快利。草窠里面跳出来，结却绳头有巴鼻。牢束跟，紧在耳。掷地作金声，举步离泥水。著入千山与万山，把定脚头并脚尾。赵州尽力载不起，玄沙吃绊耀著指。拖来拖去底头穿，轻轻飏在粪里。
宋-释梵琮-《阐提歌》@无住著，老禅魔。欢喜少，恶性多。三毒花中结苦果，蒺蔾园里养蜂窠。说调普贤卖白象，呼唤儿童填黄河。戏弄南山老虎，踏翻北海沧波。洗尽佛祖冤，法战罢干戈。五千文字拭抹布，一会灵山粪扫箩。谩将无义语，唱起阐提歌。调古不堪听，声极透岩阿。能妙转，绝扪摩。六用机中抽线，电光影里攛梭。织成无缝袄，绣出没底靴。三台舞罢呵呵笑，笑倒多年黑老婆。
宋-释梵琮-《常禅师荷衣沼》@遇物合人仰祖风，弊衣遗在一池中。秋风吹破春风补，不犯清波一线功。
宋-释梵琮-《朝阳穿破衲》@笑看体上衣，断云欲飞走。朝阳忽相逢，针眼已通透。
宋-释梵琮-《出山相赞》@眼冷含霜耳带环，和头和面草斓班。一回春至一回绿，老子何曾解出山。
宋-释梵琮-《出山相赞》@上无片瓦下无锥，一个穷身只自知。从此入流随所住，手中携个活鱼儿。
宋-释梵琮-《达磨赞》@因贩私盐，无端过界。撞著梁王，不勘自败，狼藉官场，遭人笑怪。匾檐脱却两头，至今全无买卖。
宋-释梵琮-《对月了残经》@待月了残经，文义何曾有。分付与痴儿，黄叶卷在手。
宋-释梵琮-《访香山松源和尚》@率庵自笑风流甚，醉后何须苦恋杯。十字路头荒草店，引他来往两三回。
宋-释梵琮-《访育王东堂空叟和尚夜话》@病馀相对两枯椿，霜发毵毵映暖窗。纵有丹青描不得，到头六六不成双。
宋-释梵琮-《访育王东堂空叟和尚夜话》@因说多年破草鞋，祖翁插脚强安排。从兹狼藉浑无底，次第提持转见乖。
宋-释梵琮-《观流水观音赞》@一片寒泉劈面来，断崖嶮处滑如苔。举头只麽随流水，大士何曾眼豁开。
宋-释梵琮-《寒山拾得赞》@寒拾相逢便拍肩，双收双放笑掀天。古今一片闲田地，露出寻常茗菷边。
宋-释梵琮-《偈颂九十三首》@直进直出，直行直用。瞥转玄关，百发百中。
宋-释梵琮-《偈颂九十三首》@指地指天，草贼大败。入草求人，聊展三拜。
宋-释梵琮-《偈颂九十三首》@据此丈室，无可不可。要行即行，要坐便坐。漆桶相挨，一时打破。三脚虾蟆透九垓，笑倒嵩山破灶堕。
宋-释梵琮-《偈颂九十三首》@一两三四五，六七八九十。坐断顶{左宁右页}头，千圣望不及。
宋-释梵琮-《偈颂九十三首》@湖上一片云，明月为知己。却被清风吹，吹入深山里。
宋-释梵琮-《偈颂九十三首》@打破虚空无缝，衲僧随处受用。却因圣制入山，云北云南做梦。
宋-释梵琮-《偈颂九十三首》@今朝结制，事事超诣。问讯烧香，衲僧巴鼻。人事上下，巡堂次第。无位真人，蓦忽喷嚏。布袋头结，吉无不利。
宋-释梵琮-《偈颂九十三首》@太白禅师，全无伎俩。一锡飞来，占断千嶂。以中心树，建立圣像。合水和泥，根生土长。不用换骨脱胎，不须起模打样。一段真实身心，脑后圆光万丈。
宋-释梵琮-《偈颂九十三首》@老观当场阐大机，逢人赤手为提持。若能直下知端的，佛海波澜无尽时。
宋-释梵琮-《偈颂九十三首》@东山水上行，乾元利贞亨。誵讹一个字，才子竞头争。
宋-释梵琮-《偈颂九十三首》@今朝正当端午节，衲僧倒用真妙诀。转圣作凡，点金成铁。却把山茶，以替竹叶。角黍满盘，菖蒲细切。虽然俗气未除，也要大家暖热。百草头边，艾人懽悦。千峰影里笑不休，野猿时把藤萝拽。
宋-释梵琮-《偈颂九十三首》@禁足不定足，居中不住中。去来无罣碍，踢踏活虚空。射杀南山虎，翻身控角弓。上无攀仰，下绝己躬。
宋-释梵琮-《偈颂九十三首》@孤迥迥一尘不立，清寥寥目断千峰。白云片片，流水重重。蓦忽和盘掇转，却要唤西作东。生铁团上，迸开罅缝。枯河道里，露出鱼踪。不是妙用，亦非神通。大家无别事，平等主人翁。咄，老来双耳聋。
宋-释梵琮-《偈颂九十三首》@赵州南，石桥北，观音院里有弥勒。祖师遗下一只履，直至而今觅不得。赵州老子，信手栽荆棘，当门种蒺蔾。四方人不到，徒自暗攒眉。
宋-释梵琮-《偈颂九十三首》@世尊拈花，迦叶破颜。只因学步，失却邯郸。斫却庭前树，放出云外山。行人才眨眼，身在画图间。鸟飞不到处，今古绝跻攀。洞天人去后，谁解倚栏干。
宋-释梵琮-《偈颂九十三首》@打鼓槌锣竞上竿，几人平地足心酸。七峰有个安身法，袖手无言冷处看。看即易，上即难。搭索上横身，刹竿上斗走。蓦忽转身，打个筋斗。佛祖当场，各出标手。微笑因拈华，一时成漏逗。洞山麻三斤，云门乾屎橛。德山入门棒，临济入门喝，阳焰何曾止得渴。衲僧别有条章，今日对众分雪。珠称夜光，剑号巨阙。
宋-释梵琮-《偈颂九十三首》@仙居多异草，圣地绝凡踪。秋风动鳞甲，生蛇化活龙。
宋-释梵琮-《偈颂九十三首》@安居九十日，闲中滋味长。幸好一盘饭，何用糁椒姜。升堂重举话，雪上更加霜。
宋-释梵琮-《偈颂九十三首》@分冬时节，一物不违。大家出手，各各提持。白糍片片打硬，山果大小随宜。衲僧家，牙如剑树，口似龙池。入齿下咬著，吞吐唾雾霏霏。蓦忽撞著栗棘，直得暗里攒眉。颺在粪扫堆上，千圣从来不知。洞山掇转处，丧却目前机。
宋-释梵琮-《偈颂九十三首》@强言一物扬家丑，引得傍观入座来。笑里和盘轻掇转，七峰岌页舞三台。
宋-释梵琮-《偈颂九十三首》@晴明冬至，吉无不利。坐卧经行，焚香扫地。祖师眼睛，衲僧巴鼻。八节四时，各安本位。拂子点头，懽懽喜喜。洞天优游，欣逢节序。君子道长，小人回避。时添一线长，光阴不虚弃。把定乾坤，据何道理。磉下藏黄金，丰城埋剑气。
宋-释梵琮-《偈颂九十三首》@因睹明星悟道，未免全身入草。带累后代儿孙，却把白衣染貌。七峰当日见他，劈面一拳打倒。
宋-释梵琮-《偈颂九十三首》@七峰无可分岁，抖擞多年活计。拂子摆尾摇头，解作狮子游戏。等闲哮吼一声，直得惊天动地。东村老彻夜烧钱，地炉神不敢瞌睡。
宋-释梵琮-《偈颂九十三首》@岁除无物可相延，四壁深围满屋烟。几度拨开还自问，柴头尽处是新年。
宋-释梵琮-《偈颂九十三首》@元正启祚，万物咸新。不劳拟议，觌体全真。到此更须进步，却来拂子头上翻身。
宋-释梵琮-《偈颂九十三首》@月不过五，今日亲到。知时识节，随宜爱道。不说向上宗乘，不抛东山暗号。露柱与灯笼，撞著呵呵笑，韩信放铁鹞。
宋-释梵琮-《偈颂九十三首》@百丈野狐，石女无夫。一回泪下，沧海乾枯。
宋-释梵琮-《偈颂九十三首》@三通鼓罢，长老升堂。两班问信，侍者烧香。未曾启口，各各举扬。道从信入，信能主张。以长就短，以短从长。有客云外至，设供饱枯肠。恢恢有馀刃，别有好商量。暗中信手才拈得，赢得呵呵笑一场。
宋-释梵琮-《偈颂九十三首》@钟声披起郁多罗，信手拈来不在多。堪笑当年明上座，狼忙驰逐太奔波。
宋-释梵琮-《偈颂九十三首》@袈裟拈得喜轻便，一片闲云拥半肩。莫怪逢人频抖擞，借婆裙子拜婆年。
宋-释梵琮-《偈颂九十三首》@上方一夜开香积，天晓堂中吃雪团。信手拈来当面掷，不知谁识为人寒。
宋-释梵琮-《偈颂九十三首》@春雪消，春水足。春风吹起洞天云，落梅点破苍苔绿。言发非声，色前不物。耗电量头露眼睛，虚空里揣出骨。林间衲子乐无为，晓来唱个太平曲。新岁相逢伏惟万福。
宋-释梵琮-《偈颂九十三首》@今朝二月二十五，等闲触发千钧弩。一箭中红心，大地无寸土。四围上下绝遮栏，露出太白庵中主。去岁因丧本师归，未免声声叫冤苦。苦中乐，乐中苦。喝退慈明旧日婆，移凶就吉改坟墓。南溪流水青如螺，深居落花红似雨。先师面目俨然存，分付老坚坚收取。
宋-释梵琮-《偈颂九十三首》@了知生死本来同，无数深红间浅红。堪笑衲僧无用处，尽将衣钵付春风。劳生正昏睡，侵晓已先行。到家一著子，日出事还生。
宋-释梵琮-《偈颂九十三首》@今朝四月初十，衲僧独行特立。等闲瞥转玄关，捏碎虚空出汁。电光裡{左足右孛}跳，微尘裡出没。嶮峻崖前百步阶，一级自然高一级。脚头脚尾不争多，千里乌骓追不及。
宋-释梵琮-《偈颂九十三首》@夜来无一事，天晓报上堂。幸好一盘饭，何用糁椒姜。
宋-释梵琮-《偈颂九十三首》@三世请佛不知有，颠狂普化翻筋斗。狸奴白牯却知有，寒拾相逢开笑口。野干鸣，师子吼。八两斗斤，十升一斗。不从他觅，须还自有。犬不择家贫，子不嫌母丑。
宋-释梵琮-《偈颂九十三首》@赵州庭柏，说向禅客。物是实价，钱须足陌。
宋-释梵琮-《偈颂九十三首》@佛如展手，道似握拳。全提正令，无党无偏。蟭螟眼里放夜市，大虫舌上打秋千。
宋-释梵琮-《偈颂九十三首》@十五日已前是结，十五日已后是解。结也著，解也著，开眼合眼，伸脚缩脚。佛祖老婆，应病与药。而今正体全安，药病一时扫却。赤条条，空索索，月下风前啸一声，惊起松梢千岁鹤。错错，风吹殿欠摇铃铎。
宋-释梵琮-《偈颂九十三首》@一切即一，一即一切。者也之乎，鸡豚狗彘。蓦忽擘破面皮，喝退德山临济。黄檗施财，甘贽密契。财法二施，等无差别。指鹿为马，唤龟作鳖。说时点，点时说。要作破家儿孙，宜把祖灯吹灭。上下三指，彼此七马，如何分雪。休分雪，檐□细雨何曾歇。
宋-释梵琮-《偈颂九十三首》@今朝当八月旦，衲僧眼亲手辨。放出金刚前，射落天边雁。蒸不熟，煮不烂。捏不聚，拨不散。解空不解深藏，惹得空中赞叹。休赞叹，换却天下眼睛，只消一个木梙。
宋-释梵琮-《偈颂九十三首》@求道如求雨，乾枯日夜愁。忽然风雨至，万壑尽争流。直得天下万物沾润，三井龙王出头。云南如劈箭，云北似倾湫。激石怒雷吼，翻空雪浪浮。忽然风雨息，平地一时休。衲僧家，骑个水牯牛。多快活页纸，百无忧。健即行，困即歇。布袋头，亲解结。钉打钉，铁打铁。寒道寒，热道热。此是诸佛心宗，亦名单提妙诀。七峰峰顶滑如苔，寒山拾得相拖拽。
宋-释梵琮-《偈颂九十三首》@普天迎瑞气，遍界庆生辰。水有朝宗意，葵倾向日心。衲僧随日转，林下仰天庭。
宋-释梵琮-《偈颂九十三首》@白云无定，明月有期。欲出未出，似归不归。秋山呈锦绣，红叶满林飞。瞥不瞥，知不知。镜里无尘闲处照，柴头有火暗中吹。
宋-释梵琮-《偈颂九十三首》@九月尽，十月初。山下开田，山上开炉。开田要博饭吃，开炉暖热身躯。
宋-释梵琮-《偈颂九十三首》@片纸展信旗，舒卷通消息。其中一个字，今古无人识。
宋-释梵琮-《偈颂九十三首》@炳然字义，文彩希奇。夫子不识，达磨不知。同风千里，笑展双眉。八十翁翁入场屋，真个不是小儿嬉。
宋-释梵琮-《偈颂九十三首》@灭门刺史，破家县令。一句全提，头正尾正。塞却耳根，谛听谛听。
宋-释梵琮-《偈颂九十三首》@赤手为提纲，豁开善法堂。灯笼开口笑，露柱放毫光。去即印住，住即印破。不去不住，玄关金锁。放开一线，无可不可。五老暗点头，东湖轻抹过。唱个月弯弯，调古无人和。
宋-释梵琮-《偈颂九十三首》@当门有路，冲开碧落。转少移身，将错就错。一槌打碎赵州关，空里磨盘生八角。
宋-释梵琮-《偈颂九十三首》@方丈门中，了无罅缝。维摩文殊，相逢鼓笼。昨夜三更，打失鼻孔。谱请诸人，各摸索著。
宋-释梵琮-《偈颂九十三首》@据此座者，说无味话。上下三指，彼此七马。
宋-释梵琮-《偈颂九十三首》@根从江西来，还向江西爇一笑掀天只自知，天上拈来成漏泄。
宋-释梵琮-《偈颂九十三首》@旧店重开，全无买卖。拟欲近前，知君纳败。
宋-释梵琮-《偈颂九十三首》@不离家舍，常在途中。途中家舍，触处相逢。人从明州来，却入庐山去。云间逢五老，因问途中事。难难，狂风吹入拆船湾。易易，扬澜左蠡平如砥。也不难，也不易，仰面看天，低头取气。
宋-释梵琮-《偈颂九十三首》@忻逢四老，头白如新。喙长百尺，鼻重千年。眼随青嶂合，眉带野花颦。迎来送去，以表殷勤。为何如此，远亲不如近隣。
宋-释梵琮-《偈颂九十三首》@学道先须有指归，闻声见色不思议。九旬黑白分明处，如似盘中一片棋。纵横十字，一著当机。有眼则活，无眼则输。烂柯山上，空自踌躇。正好和盘翻却，直教脱尽规模。解不可得，结亦无拘。髑髅识尽，江海乾枯。憍梵波提吐舌，西天胡子无须。色里胶青只些子，王维妙手亦难图。
宋-释梵琮-《偈颂九十三首》@山丛林与入丛林，一句当机绝古今。不涉流清到底，九江江水未为深。
宋-释梵琮-《偈颂九十三首》@新罗僧问答新罗，飞骑将军意气多。夺贼枪来骑贼马，不劳馀刃罢干戈。
宋-释梵琮-《偈颂九十三首》@突出山前古寺基，赵州闻得便攒眉。寥寥今古无人共，一片断云天外飞。
宋-释梵琮-《偈颂九十三首》@今朝九月九，物物尽知有。黄花散金钱，茱萸开口笑。五老絮帽落风前，陶公醉石翻筋斗。
宋-释梵琮-《偈颂九十三首》@云居九月半，月向掌中圆。觅之亡影象，用之亡正偏。
宋-释梵琮-《偈颂九十三首》@日日途中行，夜夜家里坐。日日与夜夜，自然成日课。咄，一串数珠数不过。
宋-释梵琮-《偈颂九十三首》@开炉无可做，大家团团坐。坐久却成劳，拨动炉中火。火星忽迸散，内外俱照破。一声寒雁叫长空，云中道人正高卧。蓦忽翻身吐气来，且吃胡饼十数个。食饱多伤心切，切忌向净地上屙。
宋-释梵琮-《偈颂九十三首》@今朝十月半，批判是公案。达磨不会单传，夫子不会一贯。老聃不会无为，洞宾不会煅炼。长老不会说禅，衲僧不会穿线。万象光中容易度，一毫头上最难逢。半夜玉兔怀胎，天明金鸡生卵。养得凤凰儿，百鸟不敢看。踏折梧桐枝，飞去天崖畔。招手唤归来，云中得相伴。饮啄皆自然，一切总成见。凤凰儿，凤凰儿，被阎老子索饭钱。如何支遣，但对他点头三下，依实供款。
宋-释梵琮-《偈颂九十三首》@君子道长，出生万象。小人道消，近火先焦。晷运推移，漏泄天机。日南长至，吉无不利。添一线长，别有商量。但见皇风成一片，不知何处有封疆。
宋-释梵琮-《偈颂九十三首》@合眼是旧岁，开眼是新年。新旧交参处，分明在目前。梅花香喷雪，杨柳冷含烟。年头佛法无多子，一句单提妙不传。红日照开银世界，春风织出锦山川。
宋-释梵琮-《偈颂九十三首》@千峰顶上披衣坐，百草头边是道场。喝散白云无一点，赤心片片报君王。
宋-释梵琮-《偈颂九十三首》@新年已十日，十日在家乡。到家一句子，哑子吃生姜。眉毛上{左足右孛}跳，鼻孔里论量。针小眼大，尺短寸长。
宋-释梵琮-《偈颂九十三首》@云霞飞片片，流水自茫茫。剪断五色线，补作春衣裳。知有者全身披搭，不知有者且莫轻狂。莫莫莫莫，老僧与汝安心方。雪消春自至，事过心清凉。
宋-释梵琮-《偈颂九十三首》@山中上元节，天上野云收。豁开广寒殿，清光射斗牛。姮娥与灯正，耿耿相应酬。一点难瞒处，灯球挂树头。笼中看走马，林下恣闲游。吹灭旧纸撚，泼翻投子油。暗中有路明如日，露柱相逢笑不休。既能明似镜，何用曲如钩。
宋-释梵琮-《偈颂九十三首》@尘起一毫，沤生全潮。如海之深，似天之高。明明了了，历历昭昭。风飒飒，雨萧萧。光路宕，赤条条。
宋-释梵琮-《偈颂九十三首》@无生国，路不遥。豁开功德岁，提起般若刀。百宝光中垂雨露，五须弥顶鼓波涛。还源无别旨，今日与明朝。云间孙子开炉熬，林下一声婆饼焦。
宋-释梵琮-《偈颂九十三首》@即心即佛，狗咬枯骨。非心非佛，牛溲马浡。不是心，不是佛，不是物，伏惟万福。
宋-释梵琮-《偈颂九十三首》@千说万说，只是一说，春寒秋热。千句万句，只是一句，小出大遇。两段不同，收归上科。
宋-释梵琮-《偈颂九十三首》@正月已过二月来，百草头边次第开。昨夜东君行正令，无言桃李舞三台。
宋-释梵琮-《偈颂九十三首》@诗中有禅，东湖湖上浪兆天，一叶扁舟破晓烟。禅中有诗，手把乌藤出门去，落花流水不相知。禅与诗何所为断，送二翁出门去，得闲唱个哩啰囄。
宋-释梵琮-《偈颂九十三首》@也大奇，也大奇，住个庵儿最好嬉。两个儿童忽相打，中间一攧少人知。却愁骑马滑，故作泛舟归。
宋-释梵琮-《偈颂九十三首》@因参佛照师，问我本来面。日日要下语，夜夜思量遍。伎俩做得尽，恰好一年半。至今三十年，又何曾梦见。
宋-释梵琮-《偈颂九十三首》@三十馀年住率庵，庵中无物可相参。有时南北东西去，白话闲嘈恣放憨。
宋-释梵琮-《偈颂九十三首》@住个庵儿最孤绝，炉中火种浑如灭。谩遣儿童采燥柴，信手拈来得一橛。打一吹，光皎洁。通身暖，满屋热，炎炎奔驰无门歇。夜深狼藉烧人衣，等闲拈出安火诀。
宋-释梵琮-《偈颂九十三首》@入山住庵时，全身在荒草。狐狸交尾巴，屋头逐魂叫。闻者皆寒心，见者生烦恼。我有安心方，韩信放铁鹞。
宋-释梵琮-《偈颂九十三首》@我有个火头，作事多伶俐。饱饭携锄头，庵前去锄地。寸草不留踪，善恶无忌讳。
宋-释梵琮-《偈颂九十三首》@蹉女自惭多丑拙，看头上雪成堆。春来思得一回嫁，却请东君为作媒。
宋-释梵琮-《偈颂九十三首》@屋角岩花烂熳，林间春色温和。处处儿童采蕨，纷纷幽鸟营窠。祖意西来没消息，树头百舌语犹多。
宋-释梵琮-《偈颂九十三首》@煨火芋头四五块，傍林茅屋两三间。道人若欲来相访，定是忙忙赶出山。
宋-释梵琮-《偈颂九十三首》@除夜无可分岁，炉中烧些木榾。臭烟冲著鼻孔，面热忽然喷嚏。残年钝闷，到此消除。新岁佛法，从此吉利。
宋-释梵琮-《偈颂九十三首》@今朝正月一，万事从头吉。和气暖如春，世味甜如蜜。日月往复来，光阴不相失。
宋-释梵琮-《偈颂九十三首》@今朝正月半，万物尽更新。衲僧无一物，何物当殷勤。银烛高煇天上月，灯花开遍洞中春。
宋-释梵琮-《偈颂九十三首》@衲僧家，达己灵。有通变，解逢迎。世人既已浊，不可自言清。世人既已醉，不可自言醒。和光同尘去，头头总见成。岂不见昔年党太尉，无分无晓最分明。
宋-释梵琮-《偈颂九十三首》@把定风光末上开，纷纷如雪点苍苔。清香飘处多真实，真实中藏调鼎才。
宋-释梵琮-《寄灭翁禅师》@老去隐如虎，难瞒在一班。人林最容易，上树极艰难。舌底千豀水，眉间万叠山。年深拽不动，草种转痴顽。
宋-释梵琮-《寄台州瑞岩高原禅师住灵隐》@水出在高原，源深到冷泉。饮者秃却舌，嗅者鼻孔穿。口鼻两俱丧，妙用绝正偏。侧耳与招手，听猿同呼猿。藤萝影里石磊磊，双涧合流波涟涟。两来北来脚下过，欲知冷暖待驴年。
宋-释梵琮-《礼佛照禅师塔》@忆得寻流日，重来走一遭。跨门相见处，全不犯波涛。
宋-释梵琮-《礼密庵禅师塔》@绵里裹刀难近傍，饭中有药出闽乡。至今怕饮山中水，我昔曾遭蠱毒伤。
宋-释梵琮-《率庵歌》@三间茅屋堪投老，草草生涯随分好。月池当户镜光寒。竹迳绕檐通大道。风吹叶叶自成堆，信手拈来一茎草。贱如泥，贵似宝，要用便用不须讨。辽天鼻孔被渠穿，来往行人俱绊倒。呵呵呵，会也麽，问取前村张四歌。
宋-释梵琮-《罗汉菜》@根尘脱落超诸有，岂与寻常种草同。塞断衲僧三寸舌，横身钵里展神通。
宋-释梵琮-《明宗》@古径苔生路已差，无根树上发空花。一番花落成空果，信手拈来是苦瓜。
宋-释梵琮-《耐重》@坐断孤危未肯休，荷担杰阁与层楼。柦翁活计丘山重，得力全归顶{左宁右页}头。
宋-释梵琮-《庞居士赞》@得便宜是落便宜，倾尽家珍卖笊篱。男女聚头无结果，这般翁子大无知。
宋-释梵琮-《三教图赞》@六耳不同谋，相看已漏泄。都来只三人，证龟却成鳖。者也之乎，无为寂灭。养家一般，道路千别。别不别，掉棒打落天边月。
宋-释梵琮-《山居》@老来归隐故山深，独抱无弦绝赏音。静对凉风弹一曲，乱蝉声合奏青林。
宋-释梵琮-《山居》@居山活计随时用，触事都从旧路行。只把手头些子力，拨开火种自烧铛。
宋-释梵琮-《送米上佛照禅师》@捻不成团拨不开，一槌直下绝纖埃。从兹几度经节后，尽向箕前跳出来。
宋-释梵琮-《送浙翁禅师住经山》@古路滑如苔，衲僧忘故步。人从天台来，却住径山去。家丑向外扬，生铁被虫蠹。一陈落华风，吹作送行句。
宋-释梵琮-《颂古三十一首》@谩将淡墨画垂杨，袅袅腰枝百尺长。寄语行人不须看，一回看著断人肠。
宋-释梵琮-《颂古三十一首》@旧鞋线断口头开，床下埋藏满面埃。信手拈来著得著，人前拖去又拖来。
宋-释梵琮-《颂古三十一首》@一日高名及第归，野花啼鸟尽迎随。孃生面目浑如旧，只有青衫异昔时。
宋-释梵琮-《颂古三十一首》@淡红浓绿暗纷纷，是处人家开竹门。堪叹往来游玩者，不知身已过花村。
宋-释梵琮-《颂古三十一首》@急水滩头把钓竿，洪波汹涌暮江寒。锦鳞也解随钩上，一吸沧溟彻底乾。
宋-释梵琮-《颂古三十一首》@临风索笑傲冰霜，吐露春光漏泄香。两岸断桥人不渡，一川疏影横斜阳。
宋-释梵琮-《颂古三十一首》@一回见面不相瞒，便把当台古镜看。暗里照君还照我，清光一片逼人寒。
宋-释梵琮-《颂古三十一首》@乞儿无缕又无褴，馊饭残羹勿处檐。拈起多年破蓆袋，人前更不惧羞惭。
宋-释梵琮-《颂古三十一首》@水牯牛儿也可夸，鼻绳拽断卧烟霞。蓦然痒处轻抓著，便向人前露尾巴。
宋-释梵琮-《颂古三十一首》@怪雨狂风势欲倾，阴垂六合见云腾。一条瀑布岩前落，界破青山千万层。
宋-释梵琮-《颂古三十一首》@臭口才开露贼身，看看平地惹埃尘。傍观不解深藏舌，也作黏牙缀齿人。
宋-释梵琮-《颂古三十一首》@撒出骊珠光炯炯，劈开美玉洞无痕。几回贱卖无人买，堪笑乞儿孤此恩。
宋-释梵琮-《颂古三十一首》@草里伤人血溅流，等闲解著毒蛇头。炎炎恶风冲天上，赫日光中结蜃楼。
宋-释梵琮-《颂古三十一首》@倾山红炉铁弹圆，轻轻拨著骨毛寒。红光直透青霄外，塞壑填沟无处安。
宋-释梵琮-《颂古三十一首》@跃出南山鳖鼻蛇，引他闲汉竞随邪。万人丛里交肩过，唯是亲儿识得爷。
宋-释梵琮-《颂古三十一首》@闹里轻轻飏碌砖，衲僧鼻也一时穿。掀天笑罢归来矣，打著南边动北边。
宋-释梵琮-《颂古三十一首》@家常茶饭不多般，遇客延留礼数宽。若是上方曾饱者，和盘呈献不能餐。
宋-释梵琮-《颂古三十一首》@少年宕子爱雕青，文彩肌肤相映明。闹里只图遮俗眼，强将赤体以为荣。
宋-释梵琮-《颂古三十一首》@一片油丝水面浮，随波摇动逐波流。等闲抛在江湖里，绾著金鳞未肯休。
宋-释梵琮-《颂古三十一首》@拏得大家些子本，门前铺席恣开张。到头滞货同行市，价数高低两不争。
宋-释梵琮-《颂古三十一首》@举目寥寥绝点新，老来无处可安身。曾经几度雪霜苦，话著杨花愁杀人。
宋-释梵琮-《颂古三十一首》@逆水张帆过海门，漫天烟雾暗昏昏。举头便见扶桑国，休把南针定晓分。
宋-释梵琮-《颂古三十一首》@柳色重重翠作堆，豁开三径不纡回。门前是旧时底，付与渊明归去来。
宋-释梵琮-《颂古三十一首》@柴头火种欻然红，荒草堆中遇疾风。眼底蟭螟勿栖泊，撒开猛焰恣烧空。
宋-释梵琮-《颂古三十一首》@婆子孤穷要嫁人，赵州闻得便相亲。归来只说恩情话，堪笑无端惹客尘。
宋-释梵琮-《颂古三十一首》@髑髅遍野难遮掩，碍寒行人转见垂。从此一面看验后，也须拙地为深埋。
宋-释梵琮-《颂古三十一首》@灵云一见更无疑，未彻明明说向谁。榼{左木右上夭下韭}堆头添粪埽，顺风吹了逆风吹。
宋-释梵琮-《颂古三十一首》@桃花开了杏花开，陈陈香风扑鼻来。零落尽随流水去，更无一片点苍苔。
宋-释梵琮-《颂古三十一首》@烧纸无端引崇来，看看家鬼返为灾。青天白日弄门户，背手掩来顺手开。
宋-释梵琮-《颂古三十一首》@荒村无物当风流，不解梳妆不识羞。草里有花随手攫，等闲插在野人头。
宋-释梵琮-《颂古三十一首》@天雄附子出绵州，价数高低一等酬。治病杀人随所用，到头难觅个踪由。
宋-释梵琮-《颂古四首》@德山托钵话，低头得人怕。三家村里人，醉后胡厮骂。
宋-释梵琮-《颂古四首》@傍庵来往路相通，步步相随蹑去踪。山远年深人不到，一溪流水质长松。
宋-释梵琮-《颂古四首》@东山水上行，乾元利贞亨。譊讹一个字，才子竞头争。
宋-释梵琮-《颂古四首》@钟声披起郁多罗，信手拈来不在多。堪笑当年明上座，狼忙驰逐太奔波。
宋-释梵琮-《维摩赞》@手提拂子坐胡床，眼似流星鬓似霜。开不二门长示疾，却将好肉剜成疮。
宋-释梵琮-《虾子赞》@斗里跳出，手中捏定。不入水泥，丧却性命。
宋-释梵琮-《谢无用和尚惠鞋》@信手裁成任短长，密通一线透中央。看来只是旧时底，著了何妨到处行。
宋-释梵琮-《岩头禅师甘贽居士赞》@安居俗舍太无稽，黑白分明类不齐。谩向人前露针线，赚他女子与夫妻。
宋-释梵琮-《因学者问生死到来如何抵当答以四偈》@生死到来何抵当，石人头上忽生疮。这些痒处才挠著，便向人前孟八郎。
宋-释梵琮-《因学者问生死到来如何抵当答以四偈》@生死到来何抵当，乞儿相见便倾囊。寥寥四顾浑无有，堪笑一身没处藏。
宋-释梵琮-《因学者问生死到来如何抵当答以四偈》@生死到来何抵当，萧然归去路堂堂。到家句子聊相寄，写入碧天鸿雁行。
宋-释梵琮-《因学者问生死到来如何抵当答以四偈》@生死到来何抵当，月明静夜共商量。荷华荷叶通消息，一陈风来一陈香。
宋-释梵琮-《迎善财归南楼》@古寺闲房共掩扉，相逢彼此罢参归。时难只得同香火，莫信闲人说是非。
宋-释梵琮-《拄杖歌》@拄杖子，最超绝。到头到尾黑鳞皴，凛凛风生坚似铁。同我行，共我歇。恣纵横，任拖拽。搅动碧潭龙，打落天边月。有时拄到千峰顶，千峰万峰俱迸裂。有时攛入荒草中，潜藏影迹难别辊。芭蕉有屈无人雪，大随提起重漏泄。而今老大懒扶持，信手拗来成两橛。
宋-释梵琮-《祖图赞》@点污人间闲纸墨，只因五叶一花开。看他次第传芳去，总是邯郸学步来。
宋-释梵卿-《偈》@春已暮，落花纷纷下红雨。南北行人归不归，千林万林鸣杜宇。我无受奖兮何处归，十方刹土奚相依。老夫有个真消息，昨夜三更月在池。
宋-释梵卿-《临终偈》@五阴山头乘骏马，一鞭策起疾如飞。临行莫问栖真处，南北东西随处归。
宋-释梵思-《偈》@趯翻先死海，踏倒涅槃岸。世上无活人，黄泉无死汉。
宋-释梵思-《颂古九首》@春有百花秋有月，夏有凉风冬有雪。若无闲事在心头，便是人间好时节。
宋-释梵思-《颂古九首》@唤应寻常谁不晓，及乎按剑总茫然。分明好个神仙诀，父子从来不许传。
宋-释梵思-《颂古九首》@一喝非唯三日聋，龙威虎势也潜踪。从前汗马无人识，只要重论盖代功。
宋-释梵思-《颂古九首》@黄鹤楼前鹦鹉洲，夕阳西去水东流。要知诸佛居何处，风叶萧萧月满楼。
宋-释梵思-《颂古九首》@摘杨花，摘杨花，打鼓弄琵琶。昨日栽笳子，今日种冬瓜。
宋-释梵思-《颂古九首》@婆子几年寻剑客，赵州勘破有譊讹。解使不由来富贵，风流何在著衣多。
宋-释梵思-《颂古九首》@杈下要分生死路，霍山直拔透重关。虽然赚我三千里，瞎却众生眼万千。
宋-释梵思-《颂古九首》@春雪满空来，触处是花开。不知园里树，那个是真梅。
宋-释梵思-《颂古九首》@腊月二十五，云门一曲新。一回闻举著，笑杀洛阳人。
宋-释梵言-《偈三首》@吾心似秋月，碧潭清皓洁。无物堪比伦，教我如何说。
宋-释梵言-《偈三首》@一生二，二生三，遏捺不住，廓周沙界。德灵直上妙峰，善财却入楼阁。新妇骑驴阿家牵，山青水绿。桃华红，李华白，一尘一佛土，一叶一释迦。
宋-释梵言-《偈三首》@腊月二十日，一年将欲尽，万里未归人。门前残雪日轮消，室内红尘遣谁扫。
宋-释梵言-《示昙清侍者牧牛歌》@侬家牧个白牛，年来可纵可收。不用鼻头絭索，任渠放荡林丘。风清月莹，踪迹难俦。香严鞭杖，石巩放绳头，跨入白云深处游，直得通身无影象，时吹木笛有来由。小牛儿，莫容易，浅草平田且随意。勿令逐队上高坡，筋力未能登险巇。傍水依山养，令头角完备。叱，岂不见狸奴白牯解作师子游戏。
宋-释梵言-《送务绅禅者分卫歌》@豁灵明，开正首，脱却多年肮臭破布袄。顶门一劄，眼晴便定动，如今识得无能老天。真智现，非作造，卷衲携筇下云峤。直去庐陵化有缘，万户千门须遍到。禾山鼓，清平调，俯仰顺从心一照。那边若遇本色人，点著皆知妙不妙。子莫学，石头老，书信不通行太早。得个清源鈯斧儿，南台石上锄荒草。
宋-释梵言-《颂古九首·百丈再参马祖》@风云会合又相期，觌面难明第一机。霹雳一声天地迥，西河师子却生儿。
宋-释梵言-《颂古九首·柏树》@庭前柏树子，不是祖师心。莫执一时见，便忘千古音。
宋-释梵言-《颂古九首·灵云桃华》@春风二月半，桃华红烂漫。灵云到处逢，衲僧著眼看。看，看，短棹孤舟，谁居彼岸。
宋-释梵言-《颂古九首·有句无句》@仰之弥高，鑽之弥固。昭昭明明，如藤倚树。大笑呵呵跨白牛，碧云缭绕无寻处。
宋-释梵言-《颂古九首·云门放洞山三顿棒二首》@汗马功劳要立身，将军一等扫边尘。全身只待英雄士，不遇英雄愁杀人。
宋-释梵言-《颂古九首·云门放洞山三顿棒二首》@查渡湖南涉路歧，云门不惜两茎眉。万古碧潭空界月，再三捞摝始应知。
宋-释梵言-《颂古九首·斩猫》@当日临崖看浒眼，至今观水忆南泉。赵州头戴草鞋去，渔翁腰带好牵船。
宋-释梵言-《颂古九首·赵州衫》@赵州老，对面人难晓。一归何处，青州布袄。
宋-释梵言-《张提举到山有作》@清世朝贤难会面，岩堂语道霜风扇。借问何时出帝乡，笑云西蜀乌头贱。阿呵阿，谁人荐裴相，当年典豫章，不惜眉毛又相见。
宋-释方会-《偈》@云盖是事不如，说禅似吞栗薄。若向此处会得，佛法天地悬殊。
宋-释方会-《偈》@释迦老子著跌，偷笑云盖乱说。虽然世界坦平，也是将勤补拙。
宋-释方会-《偈》@雪，雪，处处光辉明皎洁。黄河冻锁绝纖流，赫日光中须迸裂，那吒顶上吃蒺藜，金刚脚下流出血。
宋-释方会-《偈》@杨歧乍住屋壁疏，满床尽布雪真珠。缩却项，暗嗟吁。翻忆古人树下居。
宋-释方会-《偈》@踏著秤锤硬似铁，痖子得梦向谁说。须弥顶上浪滔天，大洋海里遭火爇。
宋-释方会-《偈》@杨歧无旨的，种田博饭吃。说梦老瞿昙，何处觅踪迹。
宋-释方会-《偈二首》@杨歧一要，千圣同妙。布施大众，果然失照。
宋-释方会-《偈二首》@杨歧一句，急著眼觑。长连床上，拈匙把箸。
宋-释方会-《句》@渔翁未掷钓，跃鳞冲浪来。
宋-释方会-《句》@剑为不平离实匣，药因救病出金瓶。
宋-释高-《偈》@象王行，师子住，赤脚崑崙眉卓竖。寒山拾得笑呵呵，指点门前老松树。
宋-释谷泉-《偈》@今朝甚好雪，纷纷如秋月。文殊不出头。普贤呈丑拙。
宋-释谷泉-《偈》@今朝六月六，谷泉被气{上祝下土}。不是上天堂，便是入地狱
宋-释谷泉-《省慈明禅师还而作偈》@相别而今又斗年，不知谁共对谈禅。一般秀色湘山里，汝自匡徒我自眠。
宋-释谷泉-《书壁》@余此芭蕉庵，幽居堆云处。般般异境未暇数，且看矮松三四树。寒来烧枯杉，饥食大紫芋。而今抛之去，不知谁来住。
宋-释谷泉-《有诣常宁拜舍利塔者以偈赠之》@诸禅结伴游玉塔，灵踪胜境将心劄。归来举似春如何，何似狂僧无缝塔。无缝塔，最难邈，岂同白玉受人踏。五湖四海尽云奔，踏破几多鞋与靸。无缝塔，甚匼匝，若遇同人方始答。忽然展手借样看，便与拦腮鼓一搭。
宋-释谷泉-《赠古调奴》@我有山童名古调，不育经，不礼祖。解搬榾柮禦冬寒，随分衣裳破不补。会栽蔬，能种芋，千山万山去无懼。
宋-释光祚-《偈》@东家李四婆，西家来乞火。门外立少时，嗔他停滞我。恶发走归家，虚心屋里坐。可怜群小儿，终日受饥饿。有眼不点晴，空锁髑髅破。
宋-释广灯-《偈》@休休休，徒悠悠。钓竿长在手，鱼冷不吞钩。
宋-释广灯-《临终偈》@南北无寸影，东西绝四邻。一息故乡信，晓风吹宿云。
宋-释广勤-《句》@笔端造化如东君，著物不简亦不繁。
宋-释广原-《答僧问佛法大意作偈》@刹刹现形仪，尘尘具觉知。性源常鼓浪，不悟未曾移。
宋-释果慜-《颂》@南泉提起下刀诛，六臂修罗救得无。设使两堂俱道得，也应流血满街衢。
宋-释海印-《偈》@道本无为，法非延促。一念万上，千古在目。月白风恬，山青水绿。法法现前，头头具足。祖意教意，非直非曲。要识文庐陵米价，会取山前麦熟。
宋-释洪海-《别诸禅众》@万瓦禅林耸翠螺，四围山色玉新磨。恍疑别换胸怀子，霁月光风觉转多。
宋-释洪寿-《闻堕薪有省作偈》@扑落非他物，纵横不是尘。山河及大地，全露法王身。
宋-释洪英-《偈二首》@阿家尝醋三赤喙，新妇洗面摸著鼻。道吾答话得腰裩，玄沙开书是白纸。
宋-释洪英-《偈二首》@万锻炉中铁蒺藜，直须高价莫饶伊。横来竖去呵呵笑，一任旁人鼓是非。
宋-释洪英-《偈三首》@青山重叠叠，绿水响潺潺。未到悬崖处，抬头子细看。
宋-释洪英-《偈三首》@宝峰高士罕曾至，岩前雪压枯松倒。岭前岭后野猿啼，一条古路清风扫。
宋-释洪英-《偈三首》@石门{左山右戲}嶮铁关牢，举目重重万仞高。无角铁牛冲得破，毗卢海内作波涛。
宋-释洪英-《句》@一句不遑无著问，迄今犹作野盘僧。
宋-释洪英-《句》@喜得狼烟息，弓弰壁上悬。
宋-释洪英-《句》@天际雪埋千尺石，洞门冻折数株松。
宋-释洪英-《句》@不到乌江畔，知君未肯休。
宋-释怀敞-《与荣西》@不露锋芒意已彰，扬眉早堕识情乡。著衣吃饭自成现，打瓦鑽龟空着忙。若信师姑元女子，无疑日本即南唐。一天月色澄江上，底意分明不覆藏。
宋-释怀古-《灞陵秋居酬友人见寄》@灞陵秋负期，独客自怀悲。远水去无极，离人来几时，暝烟沈古道，寒日堕乔枝。寄信遥天外，殷勤说白髭。
宋-释怀古-《草》@漠漠更离离，间吟笑复悲。六朝争战处，千载寂寥时。阵阔围空垒，丛疏露断碑。不堪残照外，牧笛隔烟吹。
宋-释怀古-《句》@雾开离草迥，风逆到花迟。
宋-释怀古-《烂柯山二首》@仙家轻岁月，浮世重光阴。白发有先后，青山无古今。局终柯已烂，尘散海忧海。若觅长生路，烟霞无处寻。
宋-释怀古-《烂柯山二首》@王质烂柯事，传闻不在疑。百年容易客，一局等间棋。此著有谁见，无言祇自知。石桥南畔路，依旧日斜晖。
宋-释怀古-《寺居寄简长》@雪苑东山寺，山深少往还。红尘无梦想，白日自安间。杖履苔花上，香灯树影间。何须更飞锡，归隐沃洲山。
宋-释怀古-《送田锡下第归宁》@念别孤亲久，无成万里归。算程芳草尽，去国故人稀。栈阁浮空险，刀州入望微。前期有公薦，莫愧老莱衣。
宋-释怀古-《闻蛩》@幽虫侵暮急，断续苦相亲。夜魄沈荒垒，寒声出壤邻。霜清空思切，秋永几愁新。徒感流年鬓，茎茎暗结银。
宋-释怀古-《原居早秋》@秋生深径里，老病眼慵开。户外行人绝，林间朔吹回，乱蛩鸣古堑，残日照荒台。唯有他山约，相亲入望来。
宋-释怀古-《赠万年胡主簿》@廉可继悬鱼，官清术有馀。民田侵废苑，公署似间居。草长通囹圄，花飞落簿书。见君松操直，经考只如初。
宋-释怀悟-《庐山白莲社》@晋室陵迟帝纪侵，群英晦迹匡山阴。楼烦大士麾斋尾，十七高贤争扣几。
宋-释怀悟-《庐山白莲社》@才高孰谓文中龙，返使伊人思谢公。烟飞露滴玉池空，雪莲蘸影摇秋风。
宋-释怀贤-《园通白衣阁》@白衣阁外绕珠栏，人在琉璃菡萏间。谁把此花为刻漏，修行不放一时间。
宋-释怀祥-《偈》@南山高，北出低，日出东方夜落西。白牛上树觅不得，鸟鸡入水大家知。
宋-释怀志-《答惠洪问住山》@万机俱罢付疾憨，踪迹常容野鹿参。不脱麻衣拳作枕，几生梦在绿萝庵。
宋-释怀志-《答惠洪问住山》@山中住，独掩柴门无别趣，三个柴头品字煨，不用援毫文彩露。
宋-释辉-《古藤》@翠盖阴森高隐鹤，修条屈曲暗藏蛇。闲来兀坐莓苔石，时见山禽扑落花。
宋-释辉-《句》@丁宁童子休教扫，留取窗前当雪看。
宋-释辉-《梅花》@我见庭梅六十春，当时初见已轮囷。人老只道梅花老，不道梅花老笑人。
宋-释辉-《木芙蓉》@霜深才吐艳，日暮更饶红。掩映残荷浦，冯夷败菊业。
宋-释辉-《润州》@北固楼前一笛风，断云飞出建章宫。江南二月多芳草，春在蒙蒙细雨中。
宋-释辉-《题洞灵观》@古观多松桧，幽期近暮秋。坐看新月上，间见断云愁。野思同花鸟，乡情隔岛洲。轻寒披鹤氅，隐几自搔头。
宋-释晦机-《滕王阁》@槛外长江去不回，槛前杨柳后人栽。当时唯有西山在，曾见滕王歌舞来。
宋-释晦山-《曹山寺》@千年荷玉紫云蟠，偶翳浮尘影欲寒。不是老人重着力，雨花洞口棘漫漫。
宋-释惠崇-《池上鹭分赋得明字》@雨绝方塘溢，迟徊不复惊。曝翎沙日暖，引步岛风清。照水千寻迥，栖烟一点明。主人池上凤，见尔忆蓬瀛。
宋-释惠崇-《古塞曲》@边烽久不息，戍鼓何鼟鼟。五月无青草，滂沱流断冰。胡儿昧形胜，汉骑恣凭陵。出号朔风起，受降沙垒崩。楼烦已纳款，天意口威稜。归佩封侯印，喧然世所称。
宋-释惠崇-《句》@久别年颜改，相逢夜话长。
宋-释惠崇-《句》@河来天上阔，云度月边轻。
宋-释惠崇-《句》@鹤传沧海信，僧和白云诗。
宋-释惠崇-《句》@鹤惊金刹露，龙蛰玉瓶泉。
宋-释惠崇-《句》@花漏沉山月，云衣起海风。
宋-释惠崇-《句》@花月病怀看酒谱，云萝幽信著茶经。
宋-释惠崇-《句》@画鹢浮秋浪，金铙响夕云。
宋-释惠崇-《句》@剑静龙归匣，旗闲虎绕竿。
宋-释惠崇-《句》@剑佩明山雪，旌旗湿海云。
宋-释惠崇-《句》@江花凌霰发，山溜入池深。
宋-释惠崇-《句》@惊蝉移古柳，斗雀堕寒庭。
宋-释惠崇-《句》@井含春气碧，楼转夕阴清。
宋-释惠崇-《句》@寒禽栖古柳，破月入微云。
宋-释惠崇-《句》@境闲僧渡水，云尽鹤盘空。
宋-释惠崇-《句》@海鸥听舜乐，山鬼醉尧觞。
宋-释惠崇-《句》@卷幔来凤远，移牀得月多。
宋-释惠崇-《句》@潏潏药泉来石窦，霏霏茶霭出林梢。
宋-释惠崇-《句》@空潭闻鹿饮，疏树见僧行。
宋-释惠崇-《句》@旷野行人少，长河去鸟平。
宋-释惠崇-《句》@岚重琴棋湿，风长枕簟寒。
宋-释惠崇-《句》@坐石云生袖，添泉月入瓶。
宋-释惠崇-《句》@离碛雁冲雪，渡河人上冰。
宋-释惠崇-《句》@林断城隍出，江分岛屿回。
宋-释惠崇-《句》@岭暮清猿急，江寒白鸟稀。
宋-释惠崇-《句》@景霁云回合，秋生树动摇。
宋-释惠崇-《句》@风暖鸟巢木，日高人灌园。
宋-释惠崇-《句》@白浪分吴国，青山隔楚天。
宋-释惠崇-《句》@残月楚山晓，孤烟江廟春。
宋-释惠崇-《句》@长风跃马路，小雪射雕天。
宋-释惠崇-《句》@春浅冰生井，宵分月上轩。
宋-释惠崇-《句》@丹枫映郭迥，绿屿背江深。
宋-释惠崇-《句》@地形吞蜀尽，江势抱蛮回。
宋-释惠崇-《句》@地遥群马小，天阔一雕平。
宋-释惠崇-《句》@渡河风动旆，巡部雨沾车。
宋-释惠崇-《句》@对酒淮潮起，题诗楚月新。
宋-释惠崇-《句》@多年不道姓，几日旋移家。
宋-释惠崇-《句》@寒灯催臘尽，晓角唤春归。
宋-释惠崇-《句》@梵容分古像，唐语入新经。
宋-释惠崇-《句》@楼中天姥月，座上杜陵人。
宋-释惠崇-《句》@峰后月明秋啸去，水边林影晚樵还。
宋-释惠崇-《句》@拂石云离帚，尝茶月入铛。
宋-释惠崇-《句》@孤云还静境，远籁发秋空。
宋-释惠崇-《句》@古路随岗起，秋帆转浦斜。
宋-释惠崇-《句》@古木风烟尽，寒潭星斗深。
宋-释惠崇-《句》@古戍生烟直，平沙落日迟。
宋-释惠崇-《句》@关河双鬓白，风雪一灯青。
宋-释惠崇-《句》@归禽动疏竹，落果响寒塘。
宋-释惠崇-《句》@圭窦先知晓，盆池别见天。
宋-释惠崇-《句》@浪经蛟浦阔，山入鬼门寒。
宋-释惠崇-《句》@海人来相鹤，山狖下听琴。
宋-释惠崇-《句》@繁霜衣上积，残月马前低。
宋-释惠崇-《句》@夜阑潮动舸，秋迥月临城。
宋-释惠崇-《句》@万国无刑治，三边不战平。
宋-释惠崇-《句》@危溜含清瑟，飞花点玉觞。
宋-释惠崇-《句》@围棋分雪石，汲井动金沙。
宋-释惠崇-《句》@露馆涛惊枕，空庭月伴琴。
宋-释惠崇-《句》@晓风飘磬远，暮雪入廊深。
宋-释惠崇-《句》@来时云拥衲，别夜月随筇。
宋-释惠崇-《句》@行县山迎舸，论兵云绕旗。
宋-释惠崇-《句》@喧风生木末，迟景入泉心。
宋-释惠崇-《句》@掩门青桧老，山寺白髭长。
宋-释惠崇-《句》@雁行沈古戍，雕影转寒沙。
宋-释惠崇-《句》@野人传相鹤，山叟学弹琴。
宋-释惠崇-《句》@探骑通番垒，降兵逐汉旗。
宋-释惠崇-《句》@夜梵通云窦，秋香满石丛。
宋-释惠崇-《句》@湘云随雁断，楚路背人遥。
宋-释惠崇-《句》@移家临醜石，租地得灵泉。
宋-释惠崇-《句》@遗偈传诸国，留真在一峰。
宋-释惠崇-《句》@阴井生秋早，明河转曙迟。
宋-释惠崇-《句》@远屿迎墙出，寒林带岸回。
宋-释惠崇-《句》@月高山舍迥，霜落石门深。
宋-释惠崇-《句》@月露疏寒析，云涛闪画旗。
宋-释惠崇-《句》@云残僧扫石，风动鹤归松。
宋-释惠崇-《句》@云阴移汉塞，石色入秦天。
宋-释惠崇-《句》@中食下林狖，夜禅移塚狐。
宋-释惠崇-《句》@朱旗凌雪卷，画角入云吹。
宋-释惠崇-《句》@竹风惊宿鹤，潭月戏春鹥。
宋-释惠崇-《句》@著书惊日短，弹剑惜春深。
宋-释惠崇-《句》@叶影风中尽，虫声月下多。
宋-释惠崇-《句》@暝鹤栖金刹，秋僧过石桥。
宋-释惠崇-《句》@露寒金掌重，天近玉绳低。
宋-释惠崇-《句》@露下牛羊静，河明桑柘空。
宋-释惠崇-《句》@路横岗烧断，风转浦帆斜。
宋-释惠崇-《句》@乱水僧频过，荒林鹤不还。
宋-释惠崇-《句》@落潮鸣下岸，飞雨暗中峰。
宋-释惠崇-《句》@马渡冰河阔，雕盘喷日高。
宋-释惠崇-《句》@斜吹鸣金锡，归云拥石床。
宋-释惠崇-《句》@门掩前朝树，心垂别郡峰。
宋-释惠崇-《句》@锁城山月上，吹角海鸥惊。
宋-释惠崇-《句》@霓旌摇曙景，凤吹绕春云。
宋-释惠崇-《句》@鸟归杉随雪，僧去石沉云。
宋-释惠崇-《句》@鸟暝风沉角，天清月上旗。
宋-释惠崇-《句》@品画逢名岳，横琴忆古贤。
宋-释惠崇-《句》@松风传夕磬，谿雾拥春灯。
宋-释惠崇-《句》@磬断虫声出，峰迥鹤影沉。
宋-释惠崇-《句》@秋近草虫乱，夜遥霜月低。
宋-释惠崇-《句》@秋声动群木，暮色起千山。
宋-释惠崇-《句》@人归冈舍迥，雁遇诸田遥。
宋-释惠崇-《句》@人游曲江少，草入未央深。
宋-释惠崇-《句》@日躔黄道迥，春入紫微深。
宋-释惠崇-《句》@杀气生龙剑，威风动虎旗。
宋-释惠崇-《句》@山色临巴迥，江流入汉清。
宋-释惠崇-《句》@扇声犹泛暑，井气忽生秋。
宋-释惠崇-《句》@霜多秦木迥，云尽汉山孤。
宋-释惠崇-《句》@禽寒时动竹，露重忽翻荷。
宋-释惠崇-《句》@松风吹发乱，岩溜溅棋寒。
宋-释惠崇-《拟古》@幽禽迎曙响，桂木含春荣。独有绮窗妇，耿耿万里情。尘色皓鸳幌，日华明风筝。高盖久不返，中宵自怀贞。
宋-释惠崇-《塞上赠王太尉》@飞将是嫖姚，行营已近辽。河冰坚度马，塞雪密藏雕。败虏残旗在，全军列帐遥。传呼更号令，今夜取天骄。
宋-释惠崇-《剡中秋怀昼师》@秋生剡江濆，清气日泱漭。云归树欲无，潮落山疑长。偶坐还独谣，故人在遐想。夕景孤屿明，暗虫四邻响。神会如自存，安知途路广。
宋-释惠崇-《书林逸人壁》@诗语动惊众，谁知慕隐沦。水烟常似暝，林雪乍如春。薄酒懒邀客，好书愁借人。有时行药去，忘却戴纱巾。
宋-释惠崇-《送安学士守睦州》@白浪满遥程，公衙□□声。海帆通夜市，山雨遍春耕。古意随琴远，离愁对酒轻。三吴窥列宿，知傍隼旟明。
宋-释惠崇-《题石桥》@千寻亘绝险，危步想仙翁。日上霞纹断，春生雪溜空。虹形离碧水，轮势入青穹。人世何由及，唯应天汉通。
宋-释惠崇-《晚夏夜简程至》@中夕坐清簟，繁星时复流。扇声微变暑，井气忽生秋。为客方经楚，思乡欲上楼。云山殊未返，相顾两悠悠。
宋-释惠崇-《效古》@清都绿玉树，灼烁瑶台春。攀花弄秀色，远赠天仙人。香风送紫蕊，直到扶桑津。取掇世上艳，所贵心之珍。相思传一笑，聊欲示情亲。
宋-释惠崇-《赠文兆》@偶依京寺住，谁复得相寻。独鹤窥朝讲，邻僧听夜琴。注瓶沙井远，鸣磬雪房深。久与松萝别，空悬王屋心。
宋-释惠崇-《赠吴黔山人》@三年不下岳，衣屦古苔侵。石涧探幽步，风泉得句心。黄猿知日暝，青树觉春深。又向南峰住，时时许我寻。
宋-释惠崇-《中夜起》@初月不到晓，夜色何冥冥。独立秋江上，风波卷寒星。
宋-释惠高-《郊行》@野田分路入谁家，绿树鸣莺坎闹蛙。过午歇凉人睡足，村村水满稻吹花。
宋-释惠涣-《送王山人归隐》@山人惟委命，岂恋世尘间。干禄不得志，移家住远山。醉眠溪石静，吟倚草堂间。到想无馀事，林僧日往还。
宋-释惠觉-《句》@澜深鱼自跃，风暖客还来。
宋-释惠觉-《题大慈坞祖塔院》@谷口两三家，平田一望赊。春深多遇雨，夜静独鸣蛙。云暗未通月，林香始辨花。谁惊孤枕晓，涛白捲江沙。
宋-释惠琏-《别赵莘老》@十里青山照眼，一篷疏雨催诗。记取江边作别，烟村梅子黄时。
宋-释惠琏-《多雨》@尽道春多雨，伤摧花易空。不知春态度，尤在雨阴中。
宋-释惠琏-《古意》@杏花枝头蛱蝶飞，似郎游冶忘归时。杏花落尽蛱蝶去，郎不归来向底嬉。
宋-释惠琏-《句》@瘦倚疏篁半出墙。
宋-释惠琏-《客愁》@向来春兴自不浅，老去客愁还复深。半夜蜀禽呼梦破，柳风桃雨总关心。
宋-释惠琏-《梅花》@梦断笛悲风渚，吹兰月淡烟村。空想暗香靓色，难招口口口魂。
宋-释惠琏-《书粢上人庵》@雨馀野禽声断续，清阴碧流绕茅屋。道人乞食晚未归，独向残阳淡云木。
宋-释惠琏-《野月》@野月今宵满，小庭人共瞻。却愁人去后，残魄独窥檐。
宋-释惠琏-《舟行寒江曲港》@扬帆出浦又入浦，转盼顺风还逆风。芦叶萧萧两岸合，蓼花细细一川红。鸥兼野鹜冲行棹，浪挟汀沙打卧篷。行李向来吾自决，漫将晴雨问渔翁。
宋-释惠隆-《句》@绕砌浅莎鸣织，断檐残雨挂游丝。
宋-释惠明-《手影戏》@三尺生绡作戏台，全凭十指逞诙谐。有时明月灯窗下，一笑还从掌握来。
宋-释惠明-《咏菖蒲》@根下尘泥一点无，性便泉石爱清孤。当时不惹湘江恨，叶叶如何有泪珠。
宋-释惠日-《白莲花》@神物何由测，芬陀陆地兴。素芳呈玉雪，梵刹笔丘陵。换额从偏霸，县碑自老僧。扎勤勤来者，期使续千灯。
宋-释惠日-《白莲花》@白羽芬葩陆地莲，可曾遥电水中天。肯于素鲑分新洁，不与红酣斗碧鲜。玉井无因斯摘实，金园有兆必开先。应知瑞兴优云羔，一朵胜芳万古傅。
宋-释惠嵩-《天台道中》@满川梨雪照斜曛，野水交流路不分。隔岸一声牛背笛，和风吹落渡头云。
宋-释惠臻-《句》@祸来患至不由人，土地伽蓝固弗灵。
宋-释慧初-《偈二首》@一趯趯翻四大海，一拳拳倒须弥山。佛祖位中留不住，又吹渔笛汨罗湾。
宋-释慧初-《偈二首》@九月二十五，聚头相共举。瞎却正法眼，拈却云门普。德山不会说禅，赢得村歌社舞。阿呵呵，逻逻哩。
宋-释慧方-《偈三首》@沔水江头叫一声，此时方得契平生。多年不识重相见，千圣同归一路行。
宋-释慧方-《偈三首》@临老方称住持，全无些子玄机。开口十字九乖，问东便乃答西。如斯出世，讨甚玄微。有时拈三放两，有时就令而施。虽然如是，同道方知。
宋-释慧方-《偈三首》@达磨祖师在脚底，踏不著兮提不起。子细当头放下看，病在当时谁手里。张公会看脉，李公会使药，两个竞头医，一时用不着。药不相投，错错，吃茶去。
宋-释慧方-《颂古三十八首》@金槌影动，宝剑光寒。百万之众，齐著眼看。
宋-释慧方-《颂古三十八首》@文殊弹指，罔明出定。今日重新，打翻旧令。
宋-释慧方-《颂古三十八首》@善财拈起一枝草，持来度与文殊老。杀活虽然在手中，遍界不藏光杲杲。
宋-释慧方-《颂古三十八首》@灵山用处许谁知，迦叶偷颜笑展眉。动便最初先漏泄，儿孙扶取上玄机。
宋-释慧方-《颂古三十八首》@不是风旛不是心，从来只为少知音。举头万里长空外，唯见白云流水深。
宋-释慧方-《颂古三十八首》@布毛一吹，当下知归。冷光遍地，独露针锥。
宋-释慧方-《颂古三十八首》@卷起堂堂露眼睛，拈来觌面更相呈。鼻头脱尽谁能觑，把手归来相并行。
宋-释慧方-《颂古三十八首》@日面月面，头头出现。捏聚放开，成团万片。
宋-释慧方-《颂古三十八首》@挂拂亲遭喝，当下舌头脱。把起便相呈，为君重提掇。要知三日聋，大地如尘末。
宋-释慧方-《颂古三十八首》@南泉提起为诸人，自是诸人眼不亲。付与赵州呈好手，拈来觌面便翻身。
宋-释慧方-《颂古三十八首》@闭户敲门向谁道，遂公言下便知归。从前活计都抛下，争奈时人会者稀。
宋-释慧方-《颂古三十八首》@一口吸西江，通身不隐藏。圣凡不到处，顶上放祥光。
宋-释慧方-《颂古三十八首》@药山用处少人扶，堪笑云岩与道吾。犹向荣枯生解会，岂知潘阆倒骑驴。
宋-释慧方-《颂古三十八首》@觌面难藏向上机，家风千古为人施。银山铁壁重重透，赖有丹霞院主知。
宋-释慧方-《颂古三十八首》@异类中行得自由，须知千圣亦难收。和光日照溪山晓，笑指乾坤那一头。
宋-释慧方-《颂古三十八首》@插锹叉手异何同，要显全机立大功。虽然有数通呈了，留得高传振祖风。
宋-释慧方-《颂古三十八首》@捧来前面请安名，黄蘖高高唤一声。剖出从前真面目，从兹佐得国风清。
宋-释慧方-《颂古三十八首》@赵州曾探水，茱萸无一滴。东觑西觑了，拄杖便靠壁。沧海深处归，何人辨端的。
宋-释慧方-《颂古三十八首》@台山路上人难进，独有赵州亲到来。勘破老婆回首处，从此行人眼不开。
宋-释慧方-《颂古三十八首》@狗子佛性无，宝剑出规模。落在将军手，横按立当途。
宋-释慧方-《颂古三十八首》@裂破须弥鼻孔，踏反大海乾坤。面前百千诸佛，尽是我家儿孙。
宋-释慧方-《颂古三十八首》@赵州滋味最为亲，覿面承担有几人。三度传来亲切处，馨香满口又全真。
宋-释慧方-《颂古三十八首》@报客传言信已通，叉手低头便鞠躬。对面一双青白眼，当头蹉过住山翁。
宋-释慧方-《颂古三十八首》@老作丛林是赵州，两拳提起不轻酬。无星秤在当人手，斤两都卢在里头。
宋-释慧方-《颂古三十八首》@睦州担板几人扶，丧者多应在半途。言下要教通彻去，迥然心眼雇醒甦。
宋-释慧方-《颂古三十八首》@坏与不坏，言端语端。舌头咬破，自觉心酸。大随投子，终无两般。万里区区，独自往还。
宋-释慧方-《颂古三十八首》@桃花端的悟灵云，添得玄沙劫外春。满地不知何处去，尘尘刹刹露全身。
宋-释慧方-《颂古三十八首》@曾透龙潭向上机，便将一棒力横挥。当头突出何人辨，只许丛林作者知。
宋-释慧方-《颂古三十八首》@生邪不道，死邪不道，一片清风闹浩浩。一时漏泄道吾机，反著襕衫倒顶帽。
宋-释慧方-《颂古三十八首》@风信不来春色老，却忆后园驴吃草。满天明月赠行人，野客溪边归路早。
宋-释慧方-《颂古三十八首》@树倒藤枯笑未休，个中谁解辨宗由。堂堂蹉路沩山老，空去空来一肚愁。
宋-释慧方-《颂古三十八首》@添得沩山笑转新，当时觌面已呈君。明招漏泄沩山句，无限风光付与人。
宋-释慧方-《颂古三十八首》@东岭西岩咱暗通，有谁曾见老乾峰。云门把手虽同步，白云飞盖月含空。
宋-释慧方-《颂古三十八首》@三种病兮二种光，法身於此露堂堂。时人不会个中意，犹把汉身谩度量。
宋-释慧方-《颂古三十八首》@滔滔无问说，只为太亲切。有谁曾共闻，山河齐漏泄。
宋-释慧方-《颂古三十八首》@云门透法身，分明语露亲。移步登山顶，峰高与月邻。
宋-释慧方-《颂古三十八首》@问佛还云是惠超，和根带子上枝条。春风浩浩难回避，发起乾坤那一苗。
宋-释慧方-《颂古三十八首》@亲得摇来始息狂，风动荷花满座香。自从一得真归趣，无意凉人人自凉。
宋-释慧观-《偈》@前付落叶尽，深院桂花残。此夜初冬节，从兹特地寒。
宋-释慧光-《偈》@不用求真，何须息见，倒骑牛兮入佛殿。羌笛一声天地空，不知谁识瞿昙面。
宋-释慧光-《颂古五首》@雨洗淡红桃萼嫩，风摇浅碧柳丝轻。白云影里怪石露，绿水光中古木清。
宋-释慧光-《颂古五首》@窣堵古形仪，未举已先知。巍然存海底，影落树头辉。
宋-释慧光-《颂古五首》@偷吃油糍，卖弄口觜。年老成魔，谩神吓鬼。
宋-释慧光-《颂古五首》@一吹无孔笛，一抚没弦琴。一曲两曲无人会，雨过夜塘秋水深。
宋-释慧光-《颂古五首》@狗子无佛性，全提摩竭令。才拟犯锋鋩，丧却穷性命。
宋-释慧晖-《答云居西和尚偈》@和尚不知禅，困来便打眠。泥牛吃水草，木马咬瓦砖。
宋-释慧晖-《和芙蓉和尚四句偈颂·解针枯骨吟》@宫漏沉沉夜色深，灯残火尽绝知音。木人位转玉绳晓，石女梦回霜满襟。
宋-释慧晖-《和芙蓉和尚四句偈颂·妙唱不干舌》@如如寂灭自无情，一句从来本见成。舌运广长元不间，雪峰相见望州亭。
宋-释慧晖-《和芙蓉和尚四句偈颂·死蛇惊出草》@金鞭遥指玉堂寒，惊起将军夜出关。三尺镆铘清四海，搀枪一扫绝痴顽。
宋-释慧晖-《和芙蓉和尚四句偈颂·铁锯舞三台》@铁牛无角卧山坡，鞭起如飞见也么。闹市横骑人不会，抬头鹞子过新罗。
宋-释慧晖-《和先师宏智和尚五转位颂·金针去复来》@清虚大道长安路，往复何曾有间然。暗去明来锋不露，渠侬始不堕中边。
宋-释慧晖-《和先师宏智和尚五转位颂·秦宫照胆寒》@岩房阗寂冷如冰，妙得冥符处处灵。转侧依忘功就位，回头失却楚王城。
宋-释慧晖-《和先师宏智和尚五转位颂·深岩藏白额》@白额藏岩烟雾昏，异中来也自惊群。草深直下无寻处，触著轻轻祸到门。
宋-释慧晖-《和先师宏智和尚五转位颂·五天银烛辉》@五天皎皎玉轮孤，一转光分鉴五湖。阔步却来游幻海，十方沙界大毗卢。
宋-释慧晖-《和先师宏智和尚五转位颂·匣里青蛇吼》@宝剑横斜天欲晓，洗净魔佛逼人寒。匣中阴阴光生处，衲子徒将正眼看。
宋-释慧晖-《偈十首》@外罢诸缘绝言语，内无喘息合幽玄。心如墙壁忘功处，以入道源空劫前。
宋-释慧晖-《偈十首》@一回转意光，千里绝情方。悟后梦醒后，孤然坐古堂。
宋-释慧晖-《偈十首》@少而可努力，老而可歇心。都卢懒万事，双眸泪湿襟。
宋-释慧晖-《偈十首》@直下拨开木上座，蓦端握却毫长老。衲僧气宇乾坤外，一夜寒冰通体到。
宋-释慧晖-《偈十首》@玉人深睡澄潭妙，石汉眼开花岳笑。不是今朝新发悟，三生大定了知少。
宋-释慧晖-《偈十首》@一回得妙，二度忘妙。急急归云，堆堆白云。别增真照，殊出月照。芬芸百花，馥郁红花。春窗暖笑，破家好笑。
宋-释慧晖-《偈十首》@人间无佛时，早是如来机。世界无尘境，新看深妙奇。若具此眼，便人天师。忽有这汉，何用拟议。
宋-释慧晖-《偈十首》@定林只履，天台楖{左木右栗}。鈯斧住山，横担镔铁。独有云床老胡僧，从见夜中天上月。目前无极分外心，少室花容是妙诀。
宋-释慧晖-《偈十首》@正偏融融而路断於鸟道之表，君臣堂堂而容俨於玉殿之中。到底难说，妙处绝同。别得傍道，见万年松。
宋-释慧晖-《偈十首》@皎皎而月澄，岭上之孤松。凄凄而风渡，半夜之空中。深深也妙诀，自坐少林之峰。了了也真气，元居虚谷之功。
宋-释慧晖-《偈四首》@朔风凛凛扫寒林，叶落归根露赤心。万派朝宗船到岩，六客虚映芥投针。本成现，莫他寻，性地闲闲耀古今。户外冻消春色动，四山浑作木龙吟。
宋-释慧晖-《偈四首》@巢知风，穴知雨，甜者甜苦者苦。不须计较作思量，五五从来二十五。万般施设到平常，此是丛林饱参句。
宋-释慧晖-《偈四首》@谷之神，枢之要。里许旁参，回途得妙。云虽动而常闲，月虽晦而弥照。宾主交参，正偏兼到。十洲春尽花凋残，珊瑚树林日杲杲。
宋-释慧晖-《偈四首》@皮肤脱落绝方隅，明了身心一物无。妙入道寰深静处，玉人端驭白牛车。
宋-释慧晖-《偈颂三十首》@只个玄妙诀，从来无异辙。拨开千嶂云，放出一天月。建化门头事，山僧未曾说。再来花木春，佛祖也难决。
宋-释慧晖-《偈颂三十首》@衲僧活眼晴，见破四天明。六门之活计，处处而现成。
宋-释慧晖-《偈颂三十首》@家风是自己，自己是家风。一如身心眼，全体是玄翁。
宋-释慧晖-《偈颂三十首》@直把肌弥锤子，正打虚空鼓子。稳坐寥寥而不妨，全身寂寂而忘志。
宋-释慧晖-《偈颂三十首》@吾门广大，从古难入。徒展两脚，不蹈阶级。元非宫内，岂得建立。
宋-释慧晖-《偈颂三十首》@青山山上，白云云下。户外水寒，波心船点。
宋-释慧晖-《偈颂三十首》@妙处彻底妙，玄处彻底玄。独知分外事，谁见壶中天。
宋-释慧晖-《偈颂三十首》@真到做处，清虚妙体。时时随后，步步在前。
宋-释慧晖-《偈颂三十首》@以大圆觉为我伽蓝，山河大地日月星辰。身心安居平等性智，天上天下唯我独尊。
宋-释慧晖-《偈颂三十首》@玉龙起雨上东天，石虎出风下北山。夜兔穿云南海底，昼乌破暗西畔岩。
宋-释慧晖-《偈颂三十首》@家传妙旨不言语，洞上真机绝外来。若有人云知父道，孤然孙子笑咍咍。
宋-释慧晖-《偈颂三十首》@路遮户外，家包云中。客游三月，主居月宫。
宋-释慧晖-《偈颂三十首》@风波灭尽而悔当时之事，碧海澄明而恨十分之恩。潭水月落而带清光之影，壶天云尽而存青霄之晴。棱棱一气未生，凄凄一神未现。默默风未起波，皎皎月未发光。历历历万象未乱，明明森罗未参。
宋-释慧晖-《偈颂三十首》@佛日高悬，祖月弥朗。僧云漫漫，法雨浩浩。禅林花发，教风春迎。
宋-释慧晖-《偈颂三十首》@春色千要花正开，秋潭万水月犹明。夏热绿杨影满地，冬寒白树覆前庭。
宋-释慧晖-《偈颂三十首》@少室胡僧，履子留只。米树应供，趺子出双。新丰老人，问杀首座。大阳兄者，兼养青鹞。
宋-释慧晖-《偈颂三十首》@枯木云笼秀，云中袍玉立。寒潭月夜圆，潭底侵鱼入。回头开正眼，头上戴帽出。芳草破春烟，草芊拂天内。
宋-释慧晖-《偈颂三十首》@绿岩枯木，不落人间。红谷芳草，不厌温寒。西南东北，各不相关。
宋-释慧晖-《偈颂三十首》@圆蟾出冷，晶旭入暖。惠光破暗，才辉照明。
宋-释慧晖-《偈颂三十首》@运步堂堂，通身历历。东道西说，南来北去。全得寸心，直用尺情。
宋-释慧晖-《偈颂三十首》@古佛道场，尚乘车子。澄源潭水，犹棹孤舟。夜鹤穿潭底，云月落银笼。天龙无雨，汗马而无鞭也。从此出生犊牛儿，金吼银声满芦水。微毛依旧正受中，玄角又带漫雪草。一回倒骑牧童梦，数笛吹来樵子歌。
宋-释慧晖-《偈颂三十首》@行脚大事，一段宗要。直拈起兔角佛杖，正举著龟毛祖拂。若人拈起举著时，人尽有礼谢在时。
宋-释慧晖-《偈颂三十首》@花露残春一样芳，月余潭底万年光。水脉冷寒凉焇焇，云形虚幕露堂堂。
宋-释慧晖-《偈颂三十首》@春梦朦胧，秋月玲珑。夏凉寂寂，冬寒空空。
宋-释慧晖-《偈颂三十首》@梁土皇帝，南天太子。相见端的，不识妙旨。廓然不识莫公私，太子皇帝对面时。一片檀香炉上火，残红吹起发花枝。
宋-释慧晖-《偈颂三十首》@灵剑刃辉在匣中，清光所照侵虚空。密通消息不传句，天上人间功不同。
宋-释慧晖-《偈颂三十首》@有时破关知落处，有时透关契密旨。有时妙容拜位里，有时光烛嘱机头。个中有体有宾主，个中有宛转傍参。
宋-释慧晖-《偈颂三十首》@朝说暮说，出广长舌。坐卧经行，万里镔铁。
宋-释慧晖-《偈颂三十首》@一段大事，古今难道。三乘曲说，去来易空。衲僧眼目，端的无工。禅和信趣，脱然绝踪。
宋-释慧晖-《偈颂三十首》@不夜真灯，破夜心月。穿日玄谈，不日妙诀。一句了然，不涉途辙。
宋-释慧晖-《偈颂四十一首》@山上栏外，水下槛前。夜兔光雪，昼乌辉火。黄头出妙，净名入玄。胡僧印心，卢公传衣。张三野曲，李四樵歌。船动碧波，海浸孤天。
宋-释慧晖-《偈颂四十一首》@陬月今朝三五风，岭头雪气缚寒松。不知枯木得胡信，含玉灵花春梦中。瑞鸟飞来千万峰，祥鱼行过二三众。纷然相见主人眼，历历双眸处处通。
宋-释慧晖-《偈颂四十一首》@如月今朝一日晨，风光破玉百花新。西来本祖再来也，万岳千峰皆是亲。
宋-释慧晖-《偈颂四十一首》@竺土之大仙，今日告涅盘。鹤林之米子，当下得枯偏。
宋-释慧晖-《偈颂四十一首》@学者恒沙无一悟，过在他讨舌头路。欲得忘形泯踪迹，努力殷勤空里步。
宋-释慧晖-《偈颂四十一首》@花月今朝朔旭前，桂轮普转满天边。枝花馥郁清香在，乌鹊从来同夜蟾。
宋-释慧晖-《偈颂四十一首》@花落秦川流水香，雨清荷玉妙珠藏。只么堂堂消息子，见来一点不相当。静夜钟声楼上冷，残春岑色付红阳。好是满堂孤峻处，不知人世见金章。
宋-释慧晖-《偈颂四十一首》@桃红李白落空墀，天碧地青悬锦机。云鹤出笼过鸟道，饱参密旨不传时。
宋-释慧晖-《偈颂四十一首》@余月今朝初一日，满山绿树影青青。异苗繁茂只斯是，大地全分画不成。
宋-释慧晖-《偈颂四十一首》@千山郁密处，凉飘洗夏热。今日正当眼，利剑是镔铁。
宋-释慧晖-《偈颂四十一首》@禁足护生曲直中，安居收念又机杇。一炉香气香满室，黄面老师弄拙巧。
宋-释慧晖-《偈颂四十一首》@天桥横海上，石人走玉阶。玄源歌，孰得唱。妙唱奇，岂得知。
宋-释慧晖-《偈颂四十一首》@皋月今朝初旭光，玉辉破暗露堂堂。日日分明久远事，威音那畔是时祥。
宋-释慧晖-《偈颂四十一首》@君看五月半旬飔，山上雪花满地飞。乌鸡昨夜入云外，鹭鹤今朝出紫微。木马声声嘶北风，金鹅口口啼南枝。石翁气瘦运步断，玉士情丰竖拳稀。
宋-释慧晖-《偈颂四十一首》@他家自有通霄路，何用从容求别路。巍巍绝顶落潭底，峭峭家风吹满路。
宋-释慧晖-《偈颂四十一首》@且月今朝半夏辰，修行道者有疏亲。明头合暗宾中主，暗里含明主中宾。暗暗未明位里真，明明不暗目前人。
宋-释慧晖-《偈颂四十一首》@寂灭真功元无体，无功妙旨太深深。同中有异粗中细，异中有同念里心。
宋-释慧晖-《偈颂四十一首》@夜间洗热凉飘飘，六月皎然满天雪。青林日晚人归宅，红谷天明客唤月。
宋-释慧晖-《偈颂四十一首》@玉机转侧金堂冷，石室斜开铁户明。木鸡唤月壶天晓，泥牛吼花客游城。
宋-释慧晖-《偈颂四十一首》@诸佛出身处，东山水上行。宸闺垂玉帘，云榻拥天青。
宋-释慧晖-《偈颂四十一首》@相月今朝日气旭，梧桐一叶落金风。秋声潇索黄文玉，山上满天愁人世。目前机用无分外，那里妙章绝万工。破梦蝶魂飞大空，失船钓客舣孤篷。胡文新送北来鸿，乡信始见他日功。旧山山转月明后，归路悠悠玉{左王中蒙}珑。
宋-释慧晖-《偈颂四十一首》@金气黄枫半叶红，晚来渔客倚青松。多多动梦夜凉路，处处偷光午月峰。长安万里景，大阳千里道。大悲阁前是鼎州，黄鹤楼前鹦鹉洲。
宋-释慧晖-《偈颂四十一首》@杀气到来黄叶秋，梧桐老冷随河流。人间天上无分晓，从古至今谁得酬。恁么辩得，尚带滞留。别得一路，正绝踪由。
宋-释慧晖-《偈颂四十一首》@壮月今朝半月明，上来衲子眼睲睲。难瞒众眼病堂尅，何和洞家儿子情。
宋-释慧晖-《偈颂四十一首》@传家清白，字字廓脱。玉袋金针，锋锋通达。今夜一轮月，千山万派流。不觉动壶铁，巍然没去留。
宋-释慧晖-《偈颂四十一首》@玄月今朝白菊辰，含珠天草未开金。重阳九日初阳后，吹起香烟风正新。
宋-释慧晖-《偈颂四十一首》@铁夫破梦五更前，石人开眼一壶天。木马过闾风化后，玉虎振威野渡边。主人稳坐草堂前，硬翁独卧万芊天。三个胡狲弄钱夜，格外难求宿鹤边。
宋-释慧晖-《偈颂四十一首》@鬼箭南山射石虎，神锋北岳刺骊龙。好是满堂霜月夜，寒冰出火旧家风。
宋-释慧晖-《偈颂四十一首》@阳月今朝初夜间，霜风吹地过金关。今宵分蓝开炉火，仁者眉毛烧却寒。
宋-释慧晖-《偈颂四十一首》@小春霜刃，大家雪机。一堂禅侣，三世节制。时光可惜，岁花不留。自晨至暮，吃饭饮茶。道者一个，无得禅心。从生至老，著衣谈笑。道流半个，莫知自心。徒劳念情，不识玄旨，苦哉悲矣。贫道孤老，走年难击。谨劝云众，一生归信。
宋-释慧晖-《偈颂四十一首》@弹指圆成八万门，掌中握却一乾坤。铁围倒入黄泉底，一句截流万水源。
宋-释慧晖-《偈颂四十一首》@辜月今朝初一日，正当冬至满霜月。一阳佳节大家间，字字含玄向白日。
宋-释慧晖-《偈颂四十一首》@风吹松雪月当空，一色功中转步同。刖路分时无雪月，合同一色落功功。
宋-释慧晖-《偈颂四十一首》@璞玉光寒冰雪气，松柏操彰湛水里。分明消息砂中金，丈夫自有冲天志。
宋-释慧晖-《偈颂四十一首》@除月今朝吉日朝，寒云断路韫天桥。纷飞白雪象王窟，骑底普贤在昨霄。
宋-释慧晖-《偈颂四十一首》@寒夜无炭衰老衣，凉机透骨古堂微。霜辛雪苦慕先律，雨宿风餐圆后奇。
宋-释慧晖-《偈颂四十一首》@北面半窗阴已极，南方全室阳斜得。不关阴气与阳光，岭上雪寒白似黑。
宋-释慧晖-《偈颂四十一首》@寒凉彻骨时，通身难去处。其间有眼在，新丰一曲子。
宋-释慧晖-《偈颂四十一首》@铁树风花物外春，一阳未发不传真。自斯织出锦机梦，江月布祥碧浪新。
宋-释慧晖-《偈颂四十一首》@今宵分岁限阴阳，宾主交和曾不藏。寒雪苦辛霜后路，明朝明旭露春芳。
宋-释慧晖-《偈颂四十一首》@玉珠连朵万年松，金鹤飞梢一样桐。三吉九祥当现座，千银七宝净慈峰。
宋-释慧晖-《颂古十九首》@那吒太子本来身，卓卓无依不受尘。云散水流天地静，篱间黄菊正争春。
宋-释慧晖-《颂古十九首》@是风是旙君莫疑，百草丛中信步归。王道太平无忌讳，戏蝶流莺绕树飞。
宋-释慧晖-《颂古十九首》@不是风旙不是心，衲僧徒自强锥针。岩房雨过昏烟静，卧听凉风生竹林。
宋-释慧晖-《颂古十九首》@一人道不落，一人道不昧。夜来一阵狂风生，浪打石头如粉碎。
宋-释慧晖-《颂古十九首》@枯木岩前烟嶂昏，羚羊挂角觅无门。玉梭暗掷千峰外，一线虚通晓色分。瓜迥迥，绝瘢痕，万古寒潭搅不浑。正坐当堂金殿冷，回头尽是我儿孙。
宋-释慧晖-《颂古十九首》@百尺竿头氎布巾，上头题作酒家春。相逢不饮空归去，洞里桃花笑杀人。
宋-释慧晖-《颂古十九首》@庵主当年用得亲，衲僧眼里要生筋。赵州舌有龙泉剑，开口等閒疑杀人。
宋-释慧晖-《颂古十九首》@重重去尽自平常，春暖风和日渐长。户外鸟啼声细碎，岩花狼藉满山房。
宋-释慧晖-《颂古十九首》@翰墨场中唤得回，桂林昨夜觉花开。暗香漏泄通消息，散作人间调鼎才。
宋-释慧晖-《颂古十九首》@非男女相独閒閒，正体堂堂孰可攀。一句不传千圣眼，九天风静月弯弯。
宋-释慧晖-《颂古十九首》@上座莫要礼老朽，兴平未易扬家丑。尊贵从来不出门，渠侬岂在威音后。
宋-释慧晖-《颂古十九首》@午夜山房月色深，十分明白堕功勋。拨开向上通天窍，烟嶂重重不见人。
宋-释慧晖-《颂古十九首》@故山岌岌锁寒烟，未肯将心轻授传。玉女夜寻无字印，石人遥指月明前。
宋-释慧晖-《颂古十九首》@一片孤云不露丑，白云儿倚青山父。鹤巢灵滴梦初回，新月半钩升万户。
宋-释慧晖-《颂古十九首》@寂寂无依病正深，雪老当年痕处针。一唤唤回春梦破，千山浑作木龙吟。
宋-释慧晖-《颂古十九首》@心径苔生何处去，谢家人不在渔船。芦花万顷水天阔，白鸟深沉任转旋。
宋-释慧晖-《颂古十九首》@不打飞鸢便到来，大圆镜里绝尘埃。东君节令分明也，桃李年年二月开。
宋-释慧晖-《颂古十九首》@□世如来一口吞，故山深静月黄昏。光分顶后千门晓，坐看春回入烧痕。
宋-释慧晖-《颂古十九首》@混而不杂体常虚，雪月交光类莫如。应处万端无挂碍，片云自在卷还舒。
宋-释慧晖-《颂十六首》@一片天光三五负，玉墀吹断岭头松。巍然山上澄湛下，忽尔云同霜月中。堆堆全体乾坤里，密密满心天地表。碌碌{左石右山}{左石右山}通用眼，骊珠击碎草芊忡。
宋-释慧晖-《颂十六首》@路断无依著，满船乘雪月。夜午不相关，全体蹈全铁。唱出归家歌，恣吹还乡曲。从斯野子梦，徒尔难分节。
宋-释慧晖-《颂十六首》@转功就位，独看古风。再通消息，转位就功。功位齐显，千岳万峰。又转春芳，俱隐位功。毕竟不用，频弄万工。
宋-释慧晖-《颂十六首》@祖翁四借吾门事，密密疏疏著眼视。位里有功隐里显，功中有位弟中师。功位不须功位外，主宾不拣主宾机。偏正回互没分晓，樵子笠穿戴月归。
宋-释慧晖-《颂十六首》@不行心处，不尽凡心。若於心处见於凡心，不妨个个了得心心。不挂本衣，不著元裳。自求本衣，再装元裳。不用人人，会取堂堂。何须正当，何坐空床。正当恁麽，尚在虚旁。切忌未生，坐妙路方。如起归信，更堪厚赏。毕竟舍去，一树花香。
宋-释慧晖-《颂十六首》@上正之器根密密而信言，中当之器要了了而幽玄，下偏之器见明明而满天。学人分上事纷纷而玄，主家活计事寂寂而不传。
宋-释慧晖-《颂十六首》@不觉蹈过镔铁关，悠然稳坐月芦寒。别得妙方更难到，巍巍顶相若当看。
宋-释慧晖-《颂十六首》@高高而独坐，便是见渗漏。寥寥而气净，正是情渗漏。明明而神露，悉是语渗漏。毕竟同混处，从古绝渗漏。
宋-释慧晖-《颂十六首》@不传之传句，先贤也不传。佛祖未出兴，早是有付传。不妙之妙句古圣也难宣。黄头碧眼老，如何及言宣。不真之真句，人天未生前。若以言道趣，只从在目前。不传妙真句，三世不变迁。毕竟道人眼，万岁绝易迁。寥寥而本传不传。明明而今妙不妙妙，玄密密而深到不真真玄。毕竟道人眼，亿劫不异迁。
宋-释慧晖-《颂十六首》@参得五语，功勋始成。有时不说，恣中说行。有时不玄，空失妙正。有时不显，才一气生。有时不出，独来水清。有时不生，未开眼睛。毕竟见得，连天晓星。
宋-释慧晖-《颂十六首》@黄面手中花一枝，头陀微笑识人希。人天百万共尊贵，何不打头勘座师。
宋-释慧晖-《颂十六首》@蹈泥运土自参机，收足展掌自到奇。个个须庆曾转拨，真灯破夜意光微。
宋-释慧晖-《颂十六首》@武帝功德人天果，圆觉无功真到心。清净本然谁会得，碧萝深锁古山岑。
宋-释慧晖-《颂十六首》@旷劫无尘世界中，恣吹野曲晚来风。看看本来无一物，满山云树雪花红。
宋-释慧晖-《颂十六首》@明明梵音海潮音。青青胜彼世间音。丽则慧日破诸暗，日则名为观世音。
宋-释慧晖-《颂十六首》@可怜多客满堂僧，打睡送时乱佛承。悟入至今无一个，蓦头端的尽三乘。
宋-释慧晖-《维摩大士不答文殊问如何是菩萨入不二法门颂》@净名大士口如盆，一默无端拿雷云。十圣瘦然居足下，三贤了尔失全分。飘飘而出溪风骨，濯濯而清月水纹。天外孤松峰顶耸，晚楼霜雪梦犹昏。
宋-释慧晖-《五位颂》@正中偏，混沌初分半夜天。转侧木人惊梦破，雪芦满眼不成眠。
宋-释慧晖-《五位颂》@偏中正，宝月团团金殿冷。当明不犯暗抽身，回眸影转西山顶。
宋-释慧晖-《五位颂》@正中来，帝命旁分展化才。杲日初升沙界静，灵然曾不带纤埃。
宋-释慧晖-《五位颂》@兼中至，长安大道闲游戏。处处无私空合空，法法同归水投水。
宋-释慧晖-《五位颂》@兼中到，白云断处家山妙。扑碎骊龙明月珠，昆仑入海无消耗。
宋-释慧开-《白云法师赞》@伟哉大法师，逢难转坚牢。不因登绝顶，争见白云高。
宋-释慧开-《播大唐辞世偈云》@书偈毕跏趺而逝都知王太尉随即敷。
宋-释慧开-《裁缝》@剪断万丝头，工夫已成片。针劄不入处，为渠通一线。
宋-释慧开-《禅宗无门关总颂》@大道无门，千羞有路。透得此关，乾坤独步。
宋-释慧开-《朝阳穿破衲赞》@冷时急用之物，趁暖著些针线。忽然腊月到来，免致脚忙手乱。
宋-释慧开-《持二十五轮顶弥陀莲叶赞》@机输缠转，作者犹迷。顶{左宁右页}一著，独弄单提。自从蹈得这些子，便向风波险处施。
宋-释慧开-《持珠坐石赞》@手轮摩尼珠，身坐盘陀石。普请大地人，念彼观音力。
宋-释慧开-《辞世偈》@虚空不生，虚空不灭。证得虚空，虚空不别。
宋-释慧开-《达磨茎芦赞》@脚下茎芦，到岸也未。随流入流，浮逼逼地。
宋-释慧开-《达磨在师赞》@贼布告水露罪全彰，揽得西乾沸似汤。顶上铁枷无计脱，却来东土强摊贓。
宋-释慧开-《大鉴禅师赞》@菩堤无树镜非台，臭门分明鬼擘开。幸是卖柴无事獠，刚然惹得一身灾。
宋-释慧开-《大满禅师赞》@再出头来满面尘，那堪喜舌兴摇唇。松枯石烂凭谁委，累及痴呆蹈碓人。
宋-释慧开-《大医禅师赞》@坚辞凤阙紫泥诏，玷辱宗风个古锥。坐断双峰无寸草，爱松留得碍人枝。
宋-释慧开-《大祖禅师赞》@三拜起来依位立，普天匝地黑漫漫，可怜只臂空轮却，千古今人作笑端。
宋-释慧开-《对月了残经赞》@始见些儿光影，要了未后一段。若是无门拳头，不打这般钝汉。
宋-释慧开-《法孙天龙长老思贤请赞》@咄这村僧，百拙千丑。用处颟顸，举止磔斗。秉恶毒钳鎚，碎情尘窠臼。佛祖饮气吞声，魔外望风拱手。有时汉语胡言，总当谈玄说妙。有时把拍板门槌，唱云门曲合胡笳调。有时指圆觉场作牛栏，有时唤普光殿为马厩。如斯孟浪为人，钝置月林之后。
宋-释慧开-《佛母周氏赞》@室女生儿真祸胎，丛林孰不起疑猜。转身术子能灵验，再出头来满面埃。
宋-释慧开-《佛头圆相赞》@生怕云门打杀伊，韬光晦迹许多时。而今再出头来也，天上人间更是谁。
宋-释慧开-《傅大土赞》@对御请经，无本可据。案上一挥，谁知落处。知落处，拍板兴门槌，总是闲家具。
宋-释慧开-《公和尚赞》@杖头络索闲家具，应认三朝经岁秋。生向应窠来处异，面皮擘破十三头。因渠达磨枝条布，恼乱春风卒未休。
宋-释慧开-《护国嗣本辰老请赞》@法身无相，徒吏形容，本来面目，逼寒虚空，浩荡十方能双化，行看九万自抟风。
宋-释慧开-《护国嗣源辰长请赞》@龙休角畔，建古招提。一滴浑无，嗣曹源正派。寸线不挂，付夜半伽梨。成家喜见破家儿。
宋-释慧开-《黄龙三关》@我手何似佛手，摸得枕头背后。不觉大笑呵呵，元来通身是手。
宋-释慧开-《黄龙三关》@我脚何似驴脚，未举步时踏著。一任四海横行，倒跨杨岐三脚。
宋-释慧开-《黄龙三关》@人人有个生缘，各各透彻机先。那咤析骨还父，五祖岂藉爷缘。
宋-释慧开-《黄龙三关》@佛手纺脚生缘，非佛非道非禅。莫怪无门关险，结尽衲子兴冤。
宋-释慧开-《馄钝》@宽著肚皮急叉手，镬汤里面翻筋斗。浑身糜烂转声香，那个禅和不开口。
宋-释慧开-《偈颂八十七》@平沈大地，高出虚空。释迦弥勒，齐立下风。
宋-释慧开-《偈颂八十七首》@父子不传，百无一有。狭路相逢，推门落臼。
宋-释慧开-《偈颂八十七首》@元正启祚，万物咸新。衲僧拄杖黑癝{左粦右皮}皴，不属阴阳别是春。
宋-释慧开-《偈颂八十七首》@礼拜即是，不礼即是。黄面瞿云，在我脚底。
宋-释慧开-《偈颂八十七首》@山围仙垅，水绕佳城。言中有响，句下分明。
宋-释慧开-《偈颂八十七首》@一著高一著，一步阔一步。拨转上头关，乾坤全体露。
宋-释慧开-《偈颂八十七首》@昔年曾向山中去，千手大悲拦不住。今朝又向山中来，优昙华向半天开。
宋-释慧开-《偈颂八十七首》@茅庵草舍住山深，无奈檀那错访寻。了却先师未了底，恶声从此满丛林。
宋-释慧开-《偈颂八十七首》@树凋叶落，体露金风。更问如何，眼瞎耳聋。
宋-释慧开-《偈颂八十七首》@静中消息闹中观，闹中消息静中看。静闹掀翻行正令，倚天长剑逼人寒。
宋-释慧开-《偈颂八十七首》@闹市门头，有事句子。摆手出漳江，全身在里许。
宋-释慧开-《偈颂八十七首》@稽首老瞿昙，担头人闹蓝。米香三拜了，天上与人间。
宋-释慧开-《偈颂八十七首》@灵从何从，圣从何起。五通六通，不是不是。今日天宁，如何指示，齐之以礼。
宋-释慧开-《偈颂八十七首》@闹市红尘，入里垂手。缠涉思惟，劈脊便搂。
宋-释慧开-《偈颂八十七首》@夫子眼晴，瞿昙巴鼻。不是四六文章，亦非仁义礼智，普请大家齐侧耳。
宋-释慧开-《偈颂八十七首》@眼如鼻孔口如槌，业识忙忙唤不回。南浦西山耕未遍，披毛戴角又重来。
宋-释慧开-《偈颂八十七首》@灵山话月，曹溪指月。寒山比月，从上佛祖，纳尽败阕。
宋-释慧开-《偈颂八十七首》@地黑天昏见得亲，肯随光影弄精魂。老僧拳下死中活，佛与众生一口吞。
宋-释慧开-《偈颂八十七首》@休分廛市与山间，静闹闲忙著眼看。静闹二途俱泯绝。如珠辘轳走金盘。
宋-释慧开-《偈颂八十七首》@一镞破三关，坐断江西路。佛祖到头俱冈措，至竟全凭这一步。
宋-释慧开-《偈颂八十七首》@殿里底是什么，千百化身无处讨。礼拜烧香，不勘自破。
宋-释慧开-《偈颂八十七首》@状元笔下鼓风雷，未放游鳞久曝腮。激起砚池些子水，洗光幕阜翠崔嵬。
宋-释慧开-《偈颂八十七首》@遇缘即宗云从龙，随处作主风从虎，大地撮来无寸土。倒岳倾湫，兴云致雨。
宋-释慧开-《偈颂八十七首》@释迦顶{左宁右页}一机，达磨单传一著。崇恩不惜眉毛，只作一句道却。
宋-释慧开-《偈颂八十七首》@今朝十朋念五，黄龙有一转语。分明更不囊藏，直截当阳为举。
宋-释慧开-《偈颂八十七首》@湘南潭北影团团，面面簷楹风雨寒。突出虚空无缝罅，从教千古与人看。
宋-释慧开-《偈颂八十七首》@五日一番，赴个程限。有道可谈，有法可演。不顾碎身如微尘，只要瞎却众生眼。
宋-释慧开-《偈颂八十七首》@日月循环成底事，衲僧切忌眼麻迷。真饶透彻威音外，也落侬家第二要。急荐取，莫迟疑。坐看东君行正令，大鹏一举到天池。
宋-释慧开-《偈颂八十七首》@独弄单提向上机，机前荐得早迟疑。相逢觌面凭谁委，父子虽亲各不知。
宋-释慧开-《偈颂八十七首》@格外一机，万灵莫测。向上一著，千眼难窥。青山白云父，白云青山儿。春风二三月，桃李自成蹊，笑杀灵云道不疑。
宋-释慧开-《偈颂八十七首》@掀翻大地，打破虚空。口吞佛祖，闪蔑宗风。莫笑黄龙无伎俩，熨斗煎茶铫不同。
宋-释慧开-《偈颂八十七首》@参禅莫滞静工夫，闹处相逢在半途。静闹两关俱不涉，赵州东壁挂葫芦。
宋-释慧开-《偈颂八十七首》@目前无法，意在目前。目前荐得，正好吃拳。
宋-释慧开-《偈颂八十七首》@天下法窟丛林，四月初一结制。无门逐恶随邪，要效死心旧例，普请诸人脑门著地。
宋-释慧开-《偈颂八十七首》@兜率未离尘满面，王宫缠降垢通身。儿孙纵有沧浪水，洗到驴年也不清。
宋-释慧开-《偈颂八十七首》@侬家没兴眼无筋，错中南方蛊毒深。一掬肝肠俱裂破，年年此日痛伤心。
宋-释慧开-《偈颂八十七首》@瞿昙遗下葛藤窠，翻覆看来脱处多。不是儿孙重栓点，古今争得绝淆讹。
宋-释慧开-《偈颂八十七首》@参禅要真实，真造无疑地。闻非未必非，说是未必是。黄龙设三关，曹洞列五位。坐断主人公，且不落第二。
宋-释慧开-《偈颂八十七首》@循规守短，无绳自缚。纵贡无碍，外道魔军。存心澄寂，默照邪禅。恣意忘缘，解脱深坑。惺惺不昧，带锁锁枷。思善思恶，地狱天堂。佛见法见，二铁围山。念起即觉，弄精魂汉。兀然心定，鬼家活计。进则迷理，退则乖宗。不进不退，有气死人。
宋-释慧开-《偈颂八十七首》@拨转玄关，一弹指顷。看看平地起风云，门近兴崖千尽井。
宋-释慧开-《偈颂八十七首》@死心室内，移身移步。日日香灯，朝朝话堕。稽首齐安王，铁蛇横大道。
宋-释慧开-《偈颂八十七首》@春山叠乱青，春水漾虚碧。寥寥天地间，满眼皆相识。
宋-释慧开-《偈颂八十七首》@三月清明节禁烟，桃华带雨倍鲜妍。皆言当日灵云悟，笑破禅和口半边。
宋-释慧开-《偈颂八十七首》@今朝三月初十，击鼓禅徒毕集。欲知时节因缘，雨落阶头便湿。会即各自归堂，不地何劳久立。
宋-释慧开-《偈颂八十七首》@翠岩绝嶮巇，元不涉阶梯。去来无窒碍。珍重洪源湖海众，个中不隔一毫釐。
宋-释慧开-《偈颂八十七首》@无门为法门，三关何用立。熟处即难忘，又从这里人。
宋-释慧开-《偈颂八十七首》@灵山一会，泥团土块。问讯烧香，和贓捉败。
宋-释慧开-《偈颂八十七首》@热喝粗拳，佛来也打。临济德山，一时擒下。
宋-释慧开-《偈颂八十七首》@不是护身符，亦非断贯索。直饶鼻孔辽天，也被这个穿却。无门老汉还免得麽，却请维那下个注脚
宋-释慧开-《偈颂八十七首》@赞叹无门，也是这个。骂詈无门，也是这个。文彩未彰谁辨得，却烦首座通消息。
宋-释慧开-《偈颂八十七首》@不动脚头，青云独步。个是寻常行履处，须知更有通霄路。
宋-释慧开-《偈颂八十七首》@掣断绳头欲自由，那知定业未容休。再偿拽杷拖犁债，鼓得西法水逆流。
宋-释慧开-《偈颂八十七首》@八两还是斤，陈年桃核旧时仁。大家出手共提掇，行看丛林气象新。
宋-释慧开-《偈颂八十七首》@黄龙结制没规绳，超过诸主半月程。莫怪七颠并八倒，大家日午打三更。
宋-释慧开-《偈颂八十七首》@薰风自南来，殿阁生微凉。百年浑似醉，三万六千场。休拟议，莫思量。锦鳞一跃化龙去，无限痴人戽夜塘。
宋-释慧开-《偈颂八十七首》@归来一月余日，内外人事已毕。恣意饱饭噇眠，说甚金圈栗棘。分明告报诸禅，直下便须委悉。更若拟议踌躇，照顾脑门霹雳。
宋-释慧开-《偈颂八十七首》@六月炎炎如火聚，寂然不动於中住。炎炎火聚却清凉，清凉却是炎炎处。等闲坐断两头关，撞壁通霄路。
宋-释慧开-《偈颂八十七首》@石跟常有千年润，海眼曾地一日乾。天下苍生待霖雨，不知龙向此间蟠。霹雳一声头角露，倾湫倒岳鼓波澜。
宋-释慧开-《偈颂八十七首》@图列千山开画嶂，带围一水绕蓬瀛。脚头未举已先入。不用门前弹指声。
宋-释慧开-《偈颂八十七首》@动弦别曲，叶落知秋。禾山打鼓，雪峰辊球。睦州担板，投子提油。赵州狗子，沩山牯牛。青原垂足，俱胝指头。一队破落户，各自带风流。
宋-释慧开-《偈颂八十七首》@布袋头开今日始，满目江山秋色里。蓦然踏断草鞋跟，元来却是自家底。
宋-释慧开-《偈颂八十七首》@信脚行去绝埃尘。信手拈来用得亲。信口道出惊天地，信心悟入独超群。
宋-释慧开-《偈颂八十七首》@阴极阳生，日添一线。独有山僧拄杖子，不属阴阳迁变。
宋-释慧开-《偈颂八十七首》@昨日去年去，今朝今岁来。去年去不去，今岁来不来。
宋-释慧开-《偈颂八十七首》@现种种形，说种种法。形法皆非，假名菩萨。更於诸相油觅圆通，当人正眼俱戳瞎。
宋-释慧开-《偈颂八十七首》@咄这乾屎橛，生来太妖孽。堪笑老云门。一棒打不杀。
宋-释慧开-《偈颂八十七首》@衲僧今日路头通，拄杖生云兴已浓。要探江湖深与浅，前途更有妙高峰。
宋-释慧开-《偈颂八十七首》@开炉半月，火种全无。冷灰豆爆，惊动江湖。
宋-释慧开-《偈颂八十七首》@燕国当年植福田，身如水月印三千。渠无生死归何处，春早梅华放晓烟。
宋-释慧开-《偈颂八十七首》@是圣是凡，过言边立。拟议不来，青天霹雳。
宋-释慧开-《偈颂八十七首》@摧邪显正，一印印定。尽大地人，谛听谛听。
宋-释慧开-《偈颂八十七首》@遇家里人，说家里事。一句无私，龙翔凤翥。
宋-释慧开-《偈颂八十七首》@诸方浩浩，举古明今。送人上树，不是好心。
宋-释慧开-《偈颂八十七首》@铜沙锣里满盛油，故国山河在眼头。试向凤凰台上望，长江无日不东流，
宋-释慧开-《偈颂八十七首》@老来无日民闲，深隐西湖第一山。无奈退庵贤制置，远移公帖入松关。
宋-释慧开-《偈颂八十七首》@天阴性地昏，日出心光耀。柱杖笑呵呵，禅{左爿右木}也{左足右孛}跳。管甚岁余闰，一任月大小。淈{左氵右盾}几春秋，用处非常峭。可怜五十三知识，未曾梦见顶门竅。
宋-释慧开-《偈颂八十七首》@灵山大法王，末运希所遇。声名遍天下，乾坤恣独步。草鞋挂龙休，三宣浑不顾。凌灭曹源生，训徒参活句。宗门个样师，熟不生恋慕。天庭重降勅黄来，凌霄峰顶施甘露。
宋-释慧开-《偈颂八十七首》@威镇戎夷，扫清魔孽。群归敬，忠心如铁。破蔡灭金，守黄勦贼。雪百年二帝人雪之耻，成中兴四将未成之业。
宋-释慧开-《偈颂八十七首》@三教圣人，同归一理，说理长则。理短则止。虚空无心，墙壁有耳。不涉言诠，单提直指。口缝缠开，不是不是。
宋-释慧开-《偈颂八十七首》@山前麦熟已知云，觌面当机为指陈。蓦地一番梅雨过，青山洗出画图新。
宋-释慧开-《偈颂八十七首》@山洞昂头角，回山露尾巴。恩承饶舌力，累我受波查。
宋-释慧开-《偈颂八十七首》@针芥相投，体用俱全。衲僧门下，十万八千。
宋-释慧开-《偈颂八十七首》@名高不用镌顽石，路上行人口是碑。大宋正传天子令，直教诸国竖降旗。
宋-释慧开-《偈颂八十七首》@普贤行愿等三千，正是清明首夏天。要是见大人境界，月明常照御楼前。
宋-释慧开-《偈颂八十七首》@烂柴头，火一团。急著眼，莫颟顸，星在枰兮不在盘。
宋-释慧开-《偈颂二首》@黄龙结制不寻常，只用阎罗断命方，生铁一团红晏下，死中再活获清凉。
宋-释慧开-《荐蓆》@乱草窠中，打成一片。坐卧寂然，真机顿现。
宋-释慧开-《接待》@洋铜汗羹，热铁丸饭。滴粒缠沾，通身腐烂。
宋-释慧开-《净发》@锋芒未露鬼神号，能划群牛顶{左宁右页}毛。四海聱头俱按下，岂容存著一织毫。
宋-释慧开-《镜智禅师赞》@弥天罪犯无门懴，红烂通身世莫医。已是四棱俱塌地，尽教后代乱针锥。
宋-释慧开-《懒牛》@不经南陌兴西阡，犁杷年来怕上肩。弃却栏中肥嫩草，绿杨堤畔饱风烟。
宋-释慧开-《六年举无字一日闻齐鼓有省》@青天白日一声雷，大地群生眼豁开。万象森罗齐稽首，须弥{左足右孛}跳舞三台。
宋-释慧开-《履齐枢钧容赞》@湘水之清，昆玉之洁。和气如春，忠心如铁。储风月之精。禀松篁之节。真廊庙楷模，行佛祖途辙。裴李稣黄总不如，柱石明堂渠迥别。
宋-释慧开-《孟少保会师握拳缺指相请赞》@为人手段十分粗，拳下搜寻一个无。咄这村僧难凑泊，释迦弥勒是他奴。
宋-释慧开-《孟少保戎装相赞》@英雄盖世上将军，洞寇闻风丧胆魂。寸刃不施机莫测，看渠谈笑定乾坤。
宋-释慧开-《孟无庵兴师同轴请赞》@居士身，比丘相。跷跷骑骑，牢牢攘攘。蓦然觌面相逢，真是无门可向。一拳一喝，双收双放。无庵居士眼无筋，识得这般村和尚。
宋-释慧开-《牧庵简庵师三人共轴赞》@谩说降龙伏虎，从夸对御谈禅。莫怪无门担板，佛来也吃粗拳。
宋-释慧开-《南剑州伏虎岩请师开山请赞》@个样村僧，也甚奇怪。身如椰子，胆似天大。蟒蛇窟里安禅，猛虎穴中劄寨。无端于微尘国里，转大法轮，声大法鼓。却向刀山剑树上，成等正觉，弄者一解。/
宋-释慧开-《庞居士赞》@平欺马祖，下祝诸方。生涯荡却，今古无双。不兴万法为侣，一口吸尽西江。
宋-释慧开-《骑虎丰干赞》@忙忙业识老丰干，鼓舌摇唇总自瞒。从踞虎头取虎尾，衲僧门下管窥斑。
宋-释慧开-《请无门首座立僧山偈奉谢》@瑞岩近日有无门，掇向绳床判古今。凡圣路头俱截断，几多蟠蛰起雷音。
宋-释慧开-《请行新桥》@云根架就笑谈中，凡圣召集一路通。个个脚跟亲蹈著，人人足下起清风。不似天台滑石，半巇半嶮。胜如赵州略彴，度马度驴，虽然欲行千里，要知一步为初。从兹不用步题柱，来往都乘驷马车。
宋-释慧开-《人至收书知得心座元安乐蒙惠数珠水晶者金重》@百八摩尼颗颗圆，辽天鼻孔一齐穿。恒河砂数佛菩萨，每日呼来跳一圈。
宋-释慧开-《日本觉心禅人远来炷香请益注诗迅笔赠之》@心即是佛即是心，心佛元同亘古今。觉悟古今心是佛，不须向外别追寻。
宋-释慧开-《日本觉心辰老请赞》@用迷子映，飞红炉雪。一喝当锋，崖崩石裂。化生蛇作活龙，点黄金为生铁。去缚解粘，舞钉拔楔。更将佛祖不傅机，此界他方俱漏泄。
宋-释慧开-《三十二应赞》@现种种形，说种种法。形法皆非，假名菩萨。更于诸相觅圆通，当人正眼俱戳瞎。
宋-释慧开-《舍鞋》@验尽脚跟长兴短，个中宽窄已先知。自从蹈著这些子，左右逢原显大机。
宋-释慧开-《施汤》@不是甘草大黄，亦非苦参半夏。莫教一滴沾唇，直得通身汗下。
宋-释慧开-《石牛》@须弥为骨露织躯，头角峥嵘塞太虚。大地耕翻无寸土，牧童鞭索岂能拘。
宋-释慧开-《释宗寿》@释宗寿，住无量寺。与释慧开有交，事见《禅宗无门关》附录。
宋-释慧开-《思大禅师赞》@一生讨头不见，二生骨露皮穿。三生造成地狱，全身活陷黄泉，七十二峰俱坐断，口吞佛祖在机先。
宋-释慧开-《颂古四十八首》@狗子佛性，全提正令。缠涉有无，丧身失命。
宋-释慧开-《颂古四十八首》@不落不昧，两采一赛。不昧不落，千错万错。
宋-释慧开-《颂古四十八首》@俱胝钝置老天龙，利刃单提勘小童。巨灵抬手无多子，分破华山千万重。
宋-释慧开-《颂古四十八首》@痴人面前，不可说梦。胡子无须，惺惺添懵。
宋-释慧开-《颂古四十八首》@狮子教儿迷子诀，拟前跳踯早翻身。无端再叙当头著，前箭犹轻后箭深。
宋-释慧开-《颂古四十八首》@重严真社撰，恶毒无尽限。哑却衲僧口，通身迸鬼眼。
宋-释慧开-《颂古四十八首》@路逢达道人，不将语默对。拦腮劈面拳，直下会便会。
宋-释慧开-《颂古四十八首》@拈起花来，尾巴已露。迦叶破颜，人天冈措。
宋-释慧开-《颂古四十八首》@只为分明极，翻令分明极，翻令所得迟。早知灯是，饭熟多时。
宋-释慧开-《颂古四十八首》@机轮转处，达者犹迷。四维上下，南北东西。
宋-释慧开-《颂古四十八首》@了身何似了心休，了得心兮身不愁。若也身心俱了了，视仙何必更封侯。
宋-释慧开-《颂古四十八首》@贫似范丹，气如项羽。活计虽无，敢与斗富。
宋-释慧开-《颂古四十八首》@眼流星，机掣电。杀人刀，活人剑。
宋-释慧开-《颂古四十八首》@学道之人不识真，只为从前认识神。无量劫来生死本，痴人唤作本来人。
宋-释慧开-《颂古四十八首》@识得最初句，便会末后句。末后下最初，不是者一句。
宋-释慧开-《颂古四十八首》@赵州若在，倒行此令。夺却刀子，南泉乞命。
宋-释慧开-《颂古四十八首》@会则事同一家，不会万别千差。不会事同一家，会则万别千差。
宋-释慧开-《颂古四十八首》@铁枷无孔要人担，累及儿孙不等闲。欲得撑门并拄户，更须赤脚上刀山。
宋-释慧开-《颂古四十八首》@突出麻三斤，言亲更不亲。来说是非者，便是是非人。
宋-释慧开-《颂古四十八首》@春有百花秋有月，夏有凉风冬有雪。若无闲事挂心头，便是人间好时节。
宋-释慧开-《颂古四十八首》@抬脚踏翻香水海，低头俯视四禅天。一个浑身无处著，{请续一句}。
宋-释慧开-《颂古四十八首》@闪电光，击石火。眨得眼，已蹉过。
宋-释慧开-《颂古四十八首》@问处何如答处是亲，几人於此眼生筋。兄呼弟应扬家场面，不属阴阳别是春。
宋-释慧开-《颂古四十八首》@描不成兮画不就，赞不及佤休生受。本来面目没处藏，世界坏时渠不朽。
宋-释慧开-《颂古四十八首》@不露风骨句，未语先分付。进步口喃喃，知君大冈措。
宋-释慧开-《颂古四十八首》@白日青天，梦中说梦。捏怪捏怪，诳謼一众。
宋-释慧开-《颂古四十八首》@卷起明明彻太空，太空犹未合吾宗。争似从空都放下，绵绵密密不通风。
宋-释慧开-《颂古四十八首》@叮咛损君德，无言真有功。任从沧海变，终不为君通。
宋-释慧开-《颂古四十八首》@闻名不如见面，见面不如闻名。虽然救得鼻孔，争奈瞎却眼睛。
宋-释慧开-《颂古四十八首》@风幡心动，一状领过。只知开口，不觉话堕。
宋-释慧开-《颂古四十八首》@青天白日，切忌寻觅。更问如何，抱{左贝左臧}叫屈。
宋-释慧开-《颂古四十八首》@问既一般，答说相似。饭里有砂，泥中有刺。
宋-释慧开-《颂古四十八首》@剑刃上行，冰棱上走。不涉阶梯，悬崖撒手。
宋-释慧开-《颂古四十八首》@路逢剑客须呈，不遇诗人莫献。逢人且说三分，未可全施一片。
宋-释慧开-《颂古四十八首》@天晴日头出，雨下地上湿。尽情都说了，只恐信不及。
宋-释慧开-《颂古四十八首》@云月是同，溪山各异。万福万福，是一是二。
宋-释慧开-《颂古四十八首》@言无展事，语不投机。承言者丧，滞句者迷。
宋-释慧开-《颂古四十八首》@过去堕坑堑，回来却被坏。者此尾巴子，直是甚奇怪。
宋-释慧开-《颂古四十八首》@急流垂钓，贪饵者著。口缝缠开，性命丧却。
宋-释慧开-《颂古四十八首》@扬下笊篱并木杓，当阳一空绝周遮。百丈重关拦不住，脚尖趯出佛如麻。
宋-释慧开-《颂古四十八首》@西来直指，事因嘱起。找聒丛林，元来是你。
宋-释慧开-《颂古四十八首》@出得出不得，渠侬得自由。神头并鬼面，败阙当风流。
宋-释慧开-《颂古四十八首》@拈起竹篦，行杀活令。背触交驰，佛祖乞命。
宋-释慧开-《颂古四十八首》@诸方深与浅，都在掌握中。撑天并拄地，随处振宗风。
宋-释慧开-《颂古四十八首》@他弓莫挽，他马莫骑。他非莫辨，他是莫知。
宋-释慧开-《颂古四十八首》@瞎却顶门眼，错认定盘星。拚身能舍命，一盲引从盲。
宋-释慧开-《颂古四十八首》@一念普观无量劫，无量劫即是如今。如今觑破个一念，觑破如今觑底人。
宋-释慧开-《颂古四十八首》@未举步时先已到，未动舌时先说了。直饶著著在机先，更须知有向上竅。
宋-释慧开-《趟资政号节齐》@著鞭占得地头宽，高节心空立处端，多向渭川烟外望，这边风月少人看。
宋-释慧开-《题壁间水波观音》@曹源正派喜流传，涓滴浑无浪拍天。任是大悲行手眼，探渠深浅待驴年。
宋-释慧开-《题黄龙中途眠松》@当途偃蹇卧霜枝，仿佛黄龙出洞时。不是渠侬劲小节，看他来者放头低。
宋-释慧开-《天台四睡赞》@既是伏爪藏牙，不用三头六臂。只图梦里惺惺，任疑大虫瞌睡。
宋-释慧开-《铁壁》@巍然一座黑金城，缝罅全无及户扃。堪笑英雄难进步，圣凡到此绝途程。
宋-释慧开-《头袖》@四海英灵俱夺下，铜头铁额总兜来。莫怪无门施毒手，揭翻脑盖顶门开。
宋-释慧开-《徒弟普山请赞》@头发篷松，耳轮卓朔。踞坐当轩，权衡在握。任你德山临济棒喝交驰，到他面前一点用不著。
宋-释慧开-《徒弟普显请赞》@形如枯木倚岩隈，不拟天庭降蛰雷。忽遇东君行正令，昙华独头一枝开。
宋-释慧开-《退步》@未曾移定时，前脚让后脚。只这一步子，谁人蹈得著。
宋-释慧开-《维磨居士赞》@紫耶病虎实难亲，触著渠侬便丧身。非但文殊遭毒口，吞尽灵山一会人。
宋-释慧开-《无际》@祖翁田地没凭据，争许时人取次量。但见寥寥成一片，不知何处是封疆。
宋-释慧开-《无量寿佛赞》@乾屎橛兮麻三斤，当阳拈出少知音。诗人不识自家佛，却向丹青画处寻。
宋-释慧开-《吴履齐以脚蹈日影索偈》@圆陀陀，光灿灿。明眼人，蹈不著。蹈得著，更买草鞋去行脚。
宋-释慧开-《吴尚书尊堂死以偈问用韵以复》@身分水月遍三千，月落何曾离得天。此是夫人行履处，摩耶相对共谈禅。
宋-释慧开-《谢佛眼师号》@皇恩颁自九重城，雨露缠沾草木荣。佛祖门庭增瑞气，四海欢呼万岁声。忠心护国成勋业，君父开臣佛眼睛。寿山福海恩难报，永日寥寥贺太平。
宋-释慧开-《谢宣赐金襕》@不是鸡足流传，亦非黄梅分付。九得天上降来，千载臣僧一过。中兴佛祖宗风，群魔悉皆惊怖。祝延圣寿无疆，志愿皇圆永固。
宋-释慧开-《牙药》@点著些儿，妙不可述。缠开臭口，验得骨出。
宋-释慧开-《医眼》@开黑暗门，通向上竅。内外障除，神光独耀。
宋-释慧开-《又道装相赞》@灵山付嘱人，示现威棱身。在欲而无欲，居尘不染尘。等闲伸出擎天手，拨转如来正法轮。
宋-释慧开-《郁山主赞》@百尺竿头话最亲，一交桥断绝识尘。死中得活珠离蚌，甘作驴前马后人。
宋-释慧开-《圆觉会》@十二呆郎欲决疑，瞿昙嚼饭喂婴儿。若教知有衲僧事，终不人前鼓口皮。
宋-释慧开-《圆通大士赞》@足蹈双莲洒杨柳，面目端严世希有。梵音妙音海潮音，祗这而今谁动口。
宋-释慧开-《圆吴丞相生日》@大地春回是诞辰，松篁难改四时青。寿星不老福无尽，常在中天伴月明。
宋-释慧开-《月泉赵寺丞寿像赞》@身为皇族，名著南宫，孔孟屋裹，做模打样。释毛室内，谈玄说空。似个般伎俩，半钱不直，又说甚道理三教俱通。从前学解掀翻尽，却于无处立宗风。天龙更为重饶舌，熨斗煎茶铫不同。
宋-释慧开-《在南高峰石室中出定作》@静处乾坤窄，闲居日月忙。虚空即妙体，独露法中王。
宋-释慧开-《帐子》@缠得当阳一线通，全彰大用显家风。直绕鼻孔辽天汉，未免从头被罩笼。
宋-释慧开-《针筒》@函盖乾坤气量周，铜晴岁眼一齐取。岁多利脑尖锋者，到此如何敢出头。
宋-释慧开-《政黄牛赞》@资福从来不识羞，橘皮熟炙逞风流。倚筇懒贤侯不命，又却骑牛更觅牛。
宋-释慧开-《执剑吕洞宾赞》@露刃单提，行杀活令。斩食嗔痴，群魔乞命。夫是之谓，纯阳真人。激浊扬清，摧邪显正。
宋-释慧开-《总轴罗汉》@洞寇都卢十八头，千妖百怪逞风流。人间天上称尊汉，总被无门一握收。
宋-释慧空-《别刘师美》@世故熏人易变初，谁能变处即如如。相看有道遽难说，且可还家深读书。
宋-释慧空-《别刘师美》@十年倦客思深隐，江北江南千万峰。今后故人应念我，有书何处觅行踪。
宋-释慧空-《病起》@老僧头风，一月两发。见粥便呕，见饭便哕。死又不死，活又不活。使他诸人，冷地忙杀。观音势至，候饥候渴。文殊普贤，左提右掇。才方起来，便翻著袜。不问是非，乃棒乃喝。呵呵云门，君子可人。
宋-释慧空-《草堂老师与靖名庵曰顿》@缩脚水上横行，掉臂空中直过。无端此个老人，特地与伊注破。
宋-释慧空-《草堂老师真赞》@随随昔昔，是这个贼。簸土扬尘，驰南走北。一棒打杀，狗也不喫。后来不肖儿孙，个个一模脱出。
宋-释慧空-《禅人求偈》@禅家流，悟自己，开眼曹溪十万里。况行机路守心空，病渴移家阳燄里。渴转渴，水又非。抬头不觉雁南飞。文殊堂里万菩萨，大唐国内无禅师。或行棒，或行喝，棒喝交驰如电掣。不容眨眼入思惟，忽把虚空敲出骨。地神恶，天神悦，陕府铁牛得一橛。且等东山睡觉来，大掌连腮咄咄咄。
宋-释慧空-《春日示众》@青帝一微笑，恩光遍刹尘。如何百草上，刚有未明人。人人当节令，合故竟开新。东山拄杖子，也自黑粼皴。
宋-释慧空-《辞草堂老师归闽》@短筇初把探深深，展尽神机被陆沈。搦杀未偿当日恨，翻身谁识此时心。不离左右金为土，别有生涯土作金。既去后来应请问，莫言曾到此山阴。
宋-释慧空-《次游教授韵呈草堂老师》@霜发垂垂老不休，铁船无底更随流。儿孙莫讶得鱼少，盖谓翁翁是直钩。
宋-释慧空-《次游教授韵呈草堂老师》@北郁之南瞻部洲，纵观谁是老人流。大千一网平收了，坐看儿童乱下钩。
宋-释慧空-《次韵韩伯修学士读楞严见寄》@琉璃瓮中走却鳖，惊起波斯一夜寻。天晓不知何所见，大悲菩萨是观音。
宋-释慧空-《次韵知微无外石门相会》@铁牛插翅快於鹘，石虎抬头惊倒人。笑把方山轻捩转，几多游子失关津。
宋-释慧空-《大士讲经》@两口明明一无舌，同死同生为吾决。那吒顶上喫蒺藜，金刚脚下流出血。
宋-释慧空-《东庵泉铭》@修竹盈门，寒泉迸石。此老何为，居之终日。泉知说法，竹亦能禅。洞山五位，临济三玄。
宋-释慧空-《冬至》@冬后一阳生，东君曾未睹。百草总不知，梅花先漏泄。钟声出远林，雁阵横残月。更拟问如何，弄巧翻成拙。
宋-释慧空-《顿庵》@万行不修，僧只不历。千佛数中，位居第一。
宋-释慧空-《顿庵》@龙女献珠成佛，善财弹指入门。若到顿庵门下，一时且作儿孙。
宋-释慧空-《和慧知微雪韵》@覆盖乾坤似有功，洞然明白却无踪。其如未识无踪意。屑玉霏霏落眼中。
宋-释慧空-《和无在木蛇歌》@小小蛇儿大大身，曾吞众象空巴陵。归蟠故山骨欲槁，混入草木人要徵。瞎屡生，甚手脚，不善提持休捉摸。枯木形骸似等闲，触著伤人毒无药。寿昌师，怜老病，远远遣来相问讯。拟欲庵头伴老夫，预忧十月霜风劲。著把火，津送渠，依旧令教侍坐隅。重告之曰，蛇乎蛇乎，当如云门应机忽突出，莫学严阳到老安其庐。
宋-释慧空-《和直指春日示众》@庵前乌龟久不见，一夜雷雨忽然出。东山老汉眼{搭扌换目}痴，近前问讯定光佛。
宋-释慧空-《和直指春日示众》@直指示众重说偈，瞿昙舍身得其半。东山和出一字无，擘破面门君自看。
宋-释慧空-《慧和微以布衫送寿昌可师有偈答之戏成四首》@一物全无尽力担，相逢江北又江南。向来贴肉那堪语，更著渠侬一布衫。
宋-释慧空-《慧和微以布衫送寿昌可师有偈答之戏成四首》@著时人显衫还隐，不著人亡衫却存。隐显存亡是何物，黄金铸出铁崑崙。
宋-释慧空-《慧和微以布衫送寿昌可师有偈答之戏成四首》@寸丝不挂鱼游网，万善严身月入云。若是寿昌端的处，明年一领更烦君。
宋-释慧空-《慧和微以布衫送寿昌可师有偈答之戏成四首》@普贤高系象王袴，妙德长拖师子衫。遣向寿昌为侍者，一人不肯一人甘。
宋-释慧空-《偈》@先打春牛头，打打春牛尾，惊起虚空入藕丝里。释迦无路潜踪，弥勒急走千里。文殊却知落处，抚掌大笑欢喜。春风昨夜入门来，便见千华生碓嘴。
宋-释慧空-《偈十三首》@山僧才到雪岭，打就无底铁船。使人真觉海中，运载情与无情。
宋-释慧空-《偈十三首》@雪峰五月五日，不假神符妙术。只有顶门一锥，铁佛也须汗出。
宋-释慧空-《偈十三首》@千五百众雪山住，无面软饼裹露柱。横咬竖咬饱便休，莫倚他门傍他户。
宋-释慧空-《偈十三首》@月生一，上下四维无等匹。月生二，须弥拽脱虚空鼻。月生三，明正为南方尽南。
宋-释慧空-《偈十三首》@雪峰山中解夏，三门开放两边。去底观音势至，来底交殊普贤。
宋-释慧空-《偈十三首》@石霜山中独虎，生得三脚驴儿。走过萍实楚江，踢倒湖南长老。
宋-释慧空-《偈十三首》@寒中舞，拾得笑，丰干一曲无羌调。啰啰哩，哩哩啰，近日秋林落叶多。
宋-释慧空-《偈十三首》@法法本来法，无法无非法。何於一法中，有法有不法。
宋-释慧空-《偈十三首》@低头不见地，仰面不见天。欲知白牛处，但看髑髅前。
宋-释慧空-《偈十三首》@一沤未起，古帆未挂。风信不来，无人举棹。
宋-释慧空-《偈十三首》@雪峰禅，无星子，只见升堂打鼓。赚得大众上来，近日山中有虎。长至令晨，颠言倒语。
宋-释慧空-《偈十三首》@祖师心印，堪作何用。无位真人，屎也不直。独步青霄，徒夸好手。和泥合水，罕遇同流。
宋-释慧空-《偈十三首》@啐啄之机，暂时活计。清虚之理，不可依凭。执之失度，必入邪路。东海鲤鱼打一棒，陕府铁牛两角折。
宋-释慧空-《寄支提禅师》@远听天冠化寺钟，孤烟明灭暮山重。念携挂壁木上座，问讯长沙岑大虫。大虫声威动海宇，老不与世同其波。卷藏风月付一室，落日春山狐兔多。威而不怒默常吼，寂子触之遭毒手。东山又似不知时，更来许露其家丑。
宋-释慧空-《静香轩》@种竹竹既立，艺兰兰亦芳。炉熏安用许，静极自生香。十客九常在，古人今不忘。如何杜陵老，独喜赞公房。
宋-释慧空-《巨风行》@海山一雨三日风，折木举屋如飞蓬。路人惊窜居人泣，平地乃是洪涛中。
宋-释慧空-《巨风行》@有生何处得安稳，方寸是为风火本。看来出尔方雨间，雨霁风休海天远。
宋-释慧空-《看洞山初和尚语》@两头蚯蚓呈三要，五眼胡孙念八还。老蚌吞除龙树月，瞎驴撞出赵州关。
宋-释慧空-《空王子》@空王子之空而灵，拈起钵饭忘了羹。一生看经不识字，总十二部为一句。一生说禅不动口，喷嚏也成师子吼。阿呵呵，黄面瞿昙争柰何。咄咄咄，是甚衲僧臭皮袜。
宋-释慧空-《览妙喜和尚衡阳示众》@海蚌直儱侗，不类海蠡儿。开口便见胆，也好与一槌。
宋-释慧空-《览印无在语》@老胡遗下一则语，匝地普天无不举。倾湫倒岳是家常，物义不伤多莽卤。螗螂莫笑夏蜩痴，甘草酷似黄连苦。黄连苦，南泉不打盐官鼓。
宋-释慧空-《览赵州语》@赵州借得空生口，便自纵横师子吼。问其佛性狗子无，问其甲子苏州有。而今此口还空生，古佛依前成漏逗。掀翻海岳觅知音，个个看来日中斗。
宋-释慧空-《泐潭暹上人出示延福颂古三首索鄙语因用其韵》@马驹踏杀天下人，炙地熏天气转腥。百岁翁翁开口笑，江西从此足人行。
宋-释慧空-《泐潭暹上人出示延福颂古三首索鄙语因用其韵》@引鼻牵回野鸭儿，升堂卷席便高飞。后来要识吾宗旨，试看而今是甚时。
宋-释慧空-《泐潭暹上人出示延福颂古三首索鄙语因用其韵》@千年滞货无人顾，拈起从教著价看。一口直饶酬得过，泐潭山更过西山。
宋-释慧空-《某得银杏不食种之庵前见者曰是三十年乃生公》@蟠桃一实三千年，银杏著子三十载。老僧只作旦暮看，汝莫匆匆宜少待。阶前始芽今出屋，便是携篮走僮仆。伴我东园看菜归，与汝煎茶剥柔玉。
宋-释慧空-《南华利侍者持{上虫下丙}和尚语至疏山请校入》@曹溪大士出现世，谁其侍者道人利。雷轰电激槌拂间，涓滴无遗水传器。而今底事难覆藏，盖是火后茎茅长。未言字字负此老，且要浩浩流诸方。最初有个譊讹处，遍示知音著何语。东山有语人未知，请问东湖老居士。
宋-释慧空-《南询歌》@南询士，标致殊，发言落落中疏疏。瘦藤一握铁相似，孤身万里云不知。作者前，致一问，分明直得绳床震。失脚踏翻楼阁门，通身不挂毗卢印。佛祖言，甚热椀，一剑当头百非划。大展禅宗定古今，火里蝍蟟三只眼。
宋-释慧空-《拟山居》@古人缚屋山头住，十年不行山下路。终朝两眼挂枯松，不忧无米但觅句。满屋风声合雨声，半壁山云杂山雾。於中只麼过此生，犹胜时人三五步。
宋-释慧空-《拟月》@圆时缺处何曾有，缺处圆时自俨然。举世尽随圆缺走，几人透出未生前。
宋-释慧空-《劝德上人莫作言语》@凡物得其时则鸣，鸣之大者唯雷霆。使雷常鸣不以节，人忘修省孰震惊。往时耆年深此旨，十度发言九度已。更有宝云多口师，每见僧来面壁耳。岂似而今文字禅，骈头竝驾争后先。愿公藏此千钧重，等闲不射射必中。
宋-释慧空-《石门庵偶作》@百炼黄金铸铁牛，十分高价与人酬。台前不有花含笑，应是东山一夏休。
宋-释慧空-《食荀》@机泉擣秔炊明玑，竹根烧笋然竹枝。锦绷稚子犊献角，玉版阿师囊颖锥。同槃若觉风味好，对客不知寒涕垂。古来山林例穷饿，藜苋诳腹蕨充饥。我今一饱万想灭，老马释羁牛脱縻。南山苍苍入箕踞，凉月冏冏生谈犀。公无说与市朝予，啄腐吞腥渠得知。
宋-释慧空-《四景》@沙寒雪后天，凫雁将俦侣。独怪蓑笠翁，维舟一归去。
宋-释慧空-《四景》@野阔烟迷树，江清水学天。白鸥盖具眼，终日老人边。
宋-释慧空-《四景》@急雨近欲黑，斜晖远更明。倚楼谁氏子，兴与大江横。
宋-释慧空-《四景》@快霁初无象，豁在千里间。十年归客眼，一点沃洲山。
宋-释慧空-《四威仪》@行，忘其粗操得人僧。一举足，趯倒佛前灯。
宋-释慧空-《四威仪》@住，对火浩歌敲火箸。有客来，炉中出煨芋。
宋-释慧空-《四威仪》@坐，入夏{左口右亲}钱无一个。催免丁，县里公人到。
宋-释慧空-《四威仪》@卧，合眼乾坤都盖过。没人知，晨鸡刚说破。
宋-释慧空-《四威仪》@行，两袖清风一瘦藤。人见玩，南寺打斋僧。
宋-释慧空-《四威仪》@住，五合黄陈半瓢醋。见客来，般般皆要做。
宋-释慧空-《四威仪》@坐，鼻孔婪巉眼睛大。也有人，一见横趋过。
宋-释慧空-《四威仪》@卧，鼻息雷鸣撼邻座。忽翻身，铁蛇横大道。
宋-释慧空-《送茶化士》@建溪深与吉山邻，胜气潜通不在陈。但看吉山茶椀里，雪花时现建溪春。
宋-释慧空-《送茶化士》@五湖云水访山家，不问亲疏尽与茶。若省此茶来处者，出门风摆绿杨斜。
宋-释慧空-《送茶化士》@正味森严来处异，丛林多用显家风。赵州一味客心尽，风穴三巡主意浓。要使人人开睡眼，且烦小小现神通。郝源北苑大云际，尽入吉山茶椀中。
宋-释慧空-《送超侍者》@空生众中居，似欠人偈债。超禅归临安，亦来相恼害。布袋连底翻，一还无复载。闭门郑新经，后来且莫怪。去去复何言，西湖莲子大。
宋-释慧空-《送二僧之衡阳》@闽蜀民风果同风，袈裟拔出鞋袋中。相逢古寺话俄顷，怪我称鎚落深井。不忧佛日居衡阳，不忧无人振颓纲。却忧秋高霜月冷，铁牛夜度飞猿岭。
宋-释慧空-《送二僧之衡阳》@衡阳老子一僧耳，打雨骂风无别伎。海上禅流未识渠，将谓三头仍六臂。两川迈往初不然，我喜其行重说偈。披秀庵前癞狗儿，要见衡阳只这是。
宋-释慧空-《送复上人之雪窦》@复也虽少年，其志亦猛烈。发足指乳峰，赤手探虎穴。直须得虎归，不可只麼说。送之披秀前，岁暮千峰雪。
宋-释慧空-《送湖州觉化主》@佛子汝知世界海，有等世界多宝藏。於中凡圣情非情，靡不皆依此宝住。或取而有为悭贪，或舍而亡为孤露。有亡取舍纷其怀，是皆未知真宝所。佛子汝宜入世间，开示人人令自悟。求心不有法本无，令此宝藏自然至。善诸一身宝不增，散之万有宝犹故。以此奉供天人师，佛子是名真供养。
宋-释慧空-《送化士》@洞山身如椰子大，不畜粒米与茎菜。无人烟处门打开，接待方来也奇怪。吉山从作山中主，只用十方菩萨子。二时钟鼓不曾亏，是汝持来还供汝。两翁同中具生杀，明眼高流试提拨。可中见得无少差，是谓能持吉山钵。
宋-释慧空-《送街坊》@道在未能速说，钵空且要人持。蓦地街头筑著，方知此老慈悲。
宋-释慧空-《送巾扇街坊》@华巾未解心中结，阿难有理难伸说。犀牛扇破索牛儿，盐官为物心偏切。上人幸是手眼亲，独用双拈此时节。一条秋水净无痕，八面清风消恼热。
宋-释慧空-《送可师归西山兼简法华无证》@半世几离合，翛然无住身。又为一去客，元是再来人。野宿风鸣雪，江行梅破春。两翁如问我，为话鬓毛新。
宋-释慧空-《送琏兄之云门》@人言学禅如学射，误得同流走天下。梦中射落蟭螟窠，开眼看来无缝罅。无缝罅兮不为差，万煅炉中寻尾靶。翻身筑著老云门，从古风颠称普化。
宋-释慧空-《送梦石归妙峰德云庵》@绍兴五年戊寅冬，王母吞却嘉州像。觉来扪腹喜且惊，一朝生出这和尚。锐头长身碧两瞳，众聚说法声如钟。少年蹈断象骨路，出处大类飞仙翁。老而益健难近傍，德山缩手临济让。善财尽力无处寻，又是经行别峰上。
宋-释慧空-《送莫内翰五首》@惊世文章梦里花，出尘语解眼中沙。怪来不打这鼓笛，亲见江西老作家。
宋-释慧空-《送莫内翰五首》@一槌从使口如鼻，百炼谁知方入圆。莫怪野人高索价，从来佛祖不曾传。
宋-释慧空-《送莫内翰五首》@黄龙室内三关语，赵老青州一布衫。何事临分无别说，则川庞老是同参。
宋-释慧空-《送莫内翰五首》@试问同参参底事，华亭秋晚水如天。离钩三寸无人会，风起芦花落钓船。
宋-释慧空-《送莫内翰五首》@今者丛林走大声，不言无眼只无睛。愿公善保千钧重，莫管他家热椀鸣。
宋-释慧空-《送清知客》@从生至老只这汉，历历孤明没形段。虽无形段却淆讹，要是红炉千万煅。如今何处是红炉，两浙江南试行看。空生老矣浑不知，栽松只在寒岩畔。
宋-释慧空-《送人化修上》@尔祖传家唯此钵，中虽无物不忧贫。持从闹市门头过，倒廩倾囷自有人。
宋-释慧空-《送人化修上》@尽谓黄龙山里龙，弥年翻去碧潭空。君行为报居人道，遐迩虽殊一雨同。
宋-释慧空-《送僧归净众》@君不见昔日贵湖抛保福，苧溪溪畔曾叮嘱。汝归东海我归山，鸟道行人难措足。又不见无隐当年隐石师，独傍岩阿烧栗皮。尘埃扰扰未归客，四壁生涯说向谁。我今不向石师住，贵湖亦非吾住处。溪边流水自西东，岩畔栗皮任堆聚。信脚来到五华峰，峰头重整旧家风。为报漳泉诸道友，吉山元是福山翁。
宋-释慧空-《送僧三首》@蜀川老觉家潼川，怀中交子是铁钱。三年听讲大慈寺，执卷问之不识字。三年参禅大隋山，盖龟劫火犹顢頇。瞿塘忽放铁船下，不问滟澦堆如马。逆风使过荆湖南，焦荔林中来放憨。同风莫倚闽与蜀，饮水更须防蛊毒。
宋-释慧空-《送僧三首》@支提天冠千眷属，龟山蔡柳两尊宿。总在参禅屋角头，开眼光光互相烛。参禅自是云水俦，四顾坤维有高躅。胜妙光中不肯留，六六要明三十六。当其行，歌一曲，春草青兮春水绿。东山老矣夫何言，纵有言兮不堪读。
宋-释慧空-《送僧三首》@东山送人只一句，才拟钦承喝出去。而今更向纸上求，大似因鹰拏死兔。猷禅猷禅知不知，坚坐守之无了时。趁取西风霜未落，泐潭百丈在江西。
宋-释慧空-《送深书记》@东海鲤鱼吞却海，西河师子口门大。金刚唤起足行神，还却赵州行脚债。
宋-释慧空-《送深书记》@吹毛不是凡间铁，百匝千重唯一决。出头天外笑呵呵，喜得空生不曾说。
宋-释慧空-《送疏山化主》@疏山开山矮师叔，手中木蛇称最毒。近江无水山无柴，我昔到时无不足。休论苦瓠与甜瓜，是圣是凡同一家。但看开山好基业，与伊随分著些些。
宋-释慧空-《送行上人归塔慧力空印和尚灵骨于西山》@古佛大塔广，量廓虚空界。凡圣位其中，如光无杂坏。出生与入灭，一一得自在。众生迷本心，当处自留碍。良哉空印师，火后灵骨在。凭谁密安置。有子如行辈。山为碧玉环，水作青罗带。巍巍镇巍巍，永下诸天拜。
宋-释慧空-《送泽化士兼简云门二老》@青蛇在握心方壮，赤骥追风路不遥。透得云门铁关过，海涛声撼洛阳桥。
宋-释慧空-《送泽化士兼简云门二老》@吉山何啻百弥卢，袖里携来一物无。前路逢人即拈出，不知谁是赤须胡。
宋-释慧空-《送泽化士兼简云门二老》@过了云门更好看，前头孤峻有姜山。三关一箭收功后，南海波斯念八还。
宋-释慧空-《送照上人》@五华崷崒白雪中，送尽行人是此峰。若问此峰何面目，但言瓶锡住经冬。
宋-释慧空-《送知殿》@西天胡子没髭须，南北禅和苦觅渠。合眼相逢开眼笑，君山点破洞庭湖。
宋-释慧空-《送知殿》@人人尽有光明，只恐点时不到。试携投子油瓶，一一与伊按过。
宋-释慧空-《送知殿》@诸佛光中众生，众生光中诸佛。若明生佛一如，便见重重涉人。
宋-释慧空-《送知殿》@修廊下夜沈沈，古殿中香冉冉。要参过去灯明，只在如今一点。
宋-释慧空-《送知殿》@黑月夜中无别，行人下足即疑。须得心灯发现，令渠是处光辉。
宋-释慧空-《送宗上人游方》@华峰壁立为初友，雁宕深奇为指南。临济儿孙上封老，见今说法在灵岩。
宋-释慧空-《颂草堂老师付顶相赞后圆相》@六国朝阊阖，三山插杳冥。禅流相借问，冬后一阳生。
宋-释慧空-《颂古》@梁魏山河本太平，无端容此老狐精。九年皮髓分张尽，只履空棺更诳人。
宋-释慧空-《颂古》@不是风兮不是幡，祖师端的广南蛮。夜深趁得曹溪渡，失却番禺两岸山。
宋-释慧空-《颂古》@马师瞎却亮师眼，一入西山更不返。我有二十二藤条，寄与山中这担板。
宋-释慧空-《颂古》@宗师一等把宗纲，鲁祖垂慈太著忙。璞玉浑金虽定价，往来多是不相当。
宋-释慧空-《颂古》@楚王城畔水东流，淮海维扬是九州。芦管一声春梦破，斜阳还在树梢头。
宋-释慧空-《颂古》@庐陵米价忽相酬，巨宋山河四百州。青草渡头韩干马，绿杨阴里载嵩牛。
宋-释慧空-《颂古》@藏身北斗道弥昌，三脚虾{左虫右麻}著锦裆。多少病猫餐死鼠，日中抬首眼无光。
宋-释慧空-《颂古》@说似一物则不中，个是南岳让和尚。东山早曾与麼来，带累同行俱喫棒。
宋-释慧空-《颂古》@杖林山下竹筋鞭，六月行人口吐烟。曾在祸融峰顶见，十分月出在平田。
宋-释慧空-《颂古》@新妇骑驴阿家牵，潦倒禅翁雪满颠。不解炉头煨死火，客来偏爱出人前。
宋-释慧空-《颂古》@大食波斯饮百杯，停杯把挹万人魃。送风使过黄牛峡，不问瞿塘滟澦堆。
宋-释慧空-《颂古》@杖林山下竹筋鞭，生长由来古佛先。一击眼睛才定动，又随烟雨过秦川。
宋-释慧空-《颂古》@德山棒，临济喝，寸刃未施先败阙。丛林尽谓是上机，明眼衲僧也大屈。
宋-释慧空-《颂古》@赵州老倒一禅和，勘破台山个老婆。笑倒石门庵内客，一条济水过新罗。
宋-释慧空-《颂古》@野鸭羽翼能几长，马师眼孔些子大。从他飞去拟何之，须待拽回遭笑怪。
宋-释慧空-《颂古》@庞公惭愧全无，马祖慈悲心大。直饶吸尽西江，东山未向伊道。
宋-释慧空-《颂古》@引鼻拽回野鸭，元来却是家鸡。不管晦明风雨，才到五更便啼。
宋-释慧空-《颂古》@不是风兮不是幡，胡僧两耳带金环。分明有语无人会，又上高楼看远山。
宋-释慧空-《颂古》@身披粗布伽梨，手把大木槵子。天寒坐火炉头，动是说蛇说虎。
宋-释慧空-《颂古》@不是幡兮不是风，毒蛇卧在酒杯中。寒山抚掌丰干笑，万里鸿沟属沛公。
宋-释慧空-《颂古》@我手何似佛手，拈起扇子擗口。打落帝释花冠，却是寒山扫箒。
宋-释慧空-《颂古》@不是风幡不是心，曹溪一路尽平沈。俊鹰岂肯篱边立，直透青霄万万寻。
宋-释慧空-《颂古》@我脚似以驴脚，车轮顿生八角。三千刹海波澄，一阵西风叶落。
宋-释慧空-《颂古》@十智同真验作家，可中毫忽不容差。若无师子翻身句，现在徒将面自夸。
宋-释慧空-《颂古》@人人尽有生缘，落花流出桃源。过后再寻无处，满蓑烟雨渔村。
宋-释慧空-《颂古》@古人悟处今人眼，善巧休为眼画眉。不见马头人厮扑，一拳打倒只临时。
宋-释慧空-《颂古》@佛手驴脚生缘，三山影落中天。武帝多方学道，王乔端坐神仙。
宋-释慧空-《颂古》@盲人端的有眼，铁牛通身无骨。不信问取桃花，便见灵云败阙。
宋-释慧空-《颂古》@一等作野狐，堂堂大丈夫。徐行青草岸，踏破洞庭湖。
宋-释慧空-《颂古》@桃花春暖尽情开，一见无疑颇俊哉。不是钓鱼船上客，无人把手上高台。
宋-释慧空-《颂古》@西来密意庭前柏，有语无语徒分拆。若是道人但举来，只麼守株无了日。
宋-释慧空-《颂古》@灵云失脚，玄沙落堑，三十年冰河发焰。
宋-释慧空-《颂古》@咄哉王老师，赤穷身也卖。吃些油糍归，至今被人怪。
宋-释慧空-《颂古》@钱塘潮头来，成都药市集。叵尀汝州风，吹落毛僧笠。
宋-释慧空-《颂古》@六国平来一瞬中，心王不动八方通。后前汗马无人见，只要重论盖代功。
宋-释慧空-《颂古》@南瞻部州鉏地，东弗于逮种麦。西瞿耶尼拽磨，北郁单越喫面。
宋-释慧空-《颂古》@百书不如一归家，千闻不如一见面。既归归见复何为，解道德山无佛殿。
宋-释慧空-《颂古》@泥人煅就九转丹，石女一喫乘飞鸾。天门九重弹指间，再拜天帝除天官。瓜期既及风驭还，海变桑田知几番。又寻东山访平安，去时与偈墨未乾。
宋-释慧空-《颂古》@戳瞎大地众生眼，夺其一切资生物。尽情推入大火坑，听从阿耨池中出。然后为念普安慰真言，唵摩尼佛吼屈聿。
宋-释慧空-《颂古十首》@做得些儿活计成，人前卖弄逞才能。直饶踏杀人无数，也是西川老鬼精。
宋-释慧空-《颂古十首》@从头数到一二三，倒数却成三二一。直饶善会大衍算，掐指巡文数不出。
宋-释慧空-《颂古十首》@动弦别曲，叶落知秋。抉议不来，休休休休。
宋-释慧空-《颂古十首》@主人无德客无机，石火光中闪电飞。同死同生同得失，此心能有几人知。
宋-释慧空-《颂古十首》@鬼门帖卦鬼犹惊，又见毛头扫帚星。若得过关公验正，夜深把手御街行。
宋-释慧空-《颂古十首》@连马连人劈一刀，虚空迸血涌波涛。千千万万人争看，谁解分开盖胆毛。
宋-释慧空-《颂古十首》@卧龙才雷迅，猛虎便咆哮。时人只见波涛涌，不知新月出林梢。
宋-释慧空-《颂古十首》@丈二钢钉，八尺铁橛。插在眼中，犹自不瞥。
宋-释慧空-《颂古十首》@尀耐沩山老鬼精，垂钩便要钓鲲鲸。几多头多为龙去，虾蟹依前努眼睛。
宋-释慧空-《颂古十首》@一箭射落天边雁，千人万人著眼看。不知此箭自何来，湖南长老何曾见。
宋-释慧空-《听雨亭》@我行台雁之中途，一年两憩安公庐。不知昔人去此远，但见水石清而虚。向来破读有则语，悬水潇潇日夜举。道人似欲暗投明，故立此亭名听雨。客如镜清老更痴，入流截流谁得知。愿公竹扉且常启，我或发兴来无时。
宋-释慧空-《通海井》@疾风驾海生春潮，岩根石井澹不摇。是中何曾得通理，而以名字悬岩腰。道人眼空君勿怪，大小混融无杂坏。呼僮探井濡砚时，是君砚中有沧海。
宋-释慧空-《煨芋》@后生偷笑东山老，事无是非总曰好。布伽梨里老病身，山芋头煨红软火。日暖婆娑林下行，天寒堆危火边坐。人问祖室今安危，对道我此煨芋好。
宋-释慧空-《无规矩》@赫日光中强作主，忽然霹雳声中死。仰观不见太虚空，俯视分明无寸土。跨瞎驴，追猛虎，百战场中有文武。老来信手斫方圆，从教人笑无规矩。
宋-释慧空-《无心道人梁长道以偈见寄次韵》@法从本有何曾有，心自元无不用无。试问大雄山下虎，何如千里踏人驹。
宋-释慧空-《谢丹山秀首座竹筇》@老身一袖百无营，病骨人惊太瘦生。多谢枝筇解扶我，松阴石上听溪声。
宋-释慧空-《谢丹山秀首座竹筇》@山中久住成老宿，云水五湖来弟兄。放下茶瓯答了话，把得拄杖东西行。
宋-释慧空-《雪峰禅师真赞》@咸通已前，正与麼{左口右耶}。绍兴之后，端的别别别。松山撑破秋空月，毬门有路没遮栏，五月取霜六月雪。
宋-释慧空-《雪堂仍旧老师和予送可师新字韵见招复作五首》@梦历百城路，笑翻床上身。惟应个些子，所以见吾人。玉蕴西山重，花开南浦春。异时冰雪里，仍旧一枝新。
宋-释慧空-《雪堂仍旧老师和予送可师新字韵见招复作五首》@不触波澜手，而彰名句身。向来天上寺，得此眼中人。一别湘湖路，三回岭海春。何时清夜坐，听我话韶新。
宋-释慧空-《雪堂仍旧老师和予送可师新字韵见招复作五首》@干戈平安日，湖海倦游身。况得君为社，招呼我辈人。初无家似燕，宜有喜如春。悬想西山下，雨余钟鼓新。
宋-释慧空-《雪堂仍旧老师和予送可师新字韵见招复作五首》@妙湛清虚理，芭蕉立井身。惟君俱得地，独我不如人。书辱寒温问，茶分安乐春。殷勤拜佳赐，自汲井花新。
宋-释慧空-《雪堂仍旧老师和予送可师新字韵见招复作五首》@木蛇头带角，古路独横身。大有傍观者，初无踏著人。病来思自养，此去或同春。送老须何物，窗明贝叶新。
宋-释慧空-《叶居士施直裰求颂》@广南叶顺居士，施我褐紬直裰。比之七斤布衫，这个犹难提掇。天寒雪落便披，日暖风和即脱。脱著毕竟是谁，惭愧观音菩萨。
宋-释慧空-《幽岩禅师赵赞》@一字不著划，古锦写回文。寒山指合得，斗柄插雷门。
宋-释慧空-《幽岩头陀求化》@火后幽岩山，中有四在句。院在要人兴，钟在要人铸。道在要人行，佛在要人饭。头陀寒拾流，四句尽分付。
宋-释慧空-《尤溪补陀岩》@岩下溪声倾法雨，岩头云根耸华冠。游人不入普门境，只作青山绿水看。
宋-释慧空-《又送出闽》@老人入我闽中居，如山有玉渊有珠。老人一日出山去，崖不自灵渊亦枯。我问天冠千眷属，如何不留老尊宿。飞鸾水急海天横，一道清辉照四明。
宋-释慧空-《又用前韵送僧》@空王子，出空门，敏於选佛讷於言。老少同科无异学，尽倾阿耨作词源。龙虎榜，辉乾坤，一字元无作麼分。汝见是汝为第一，我见是我作状元。有惊群，有独脱，可中丹桂和根技。把作枯柴灶里烧，谁能更著空王褐。只如剑，成家活，不犯锋芒有生杀。莫似章分句解徒，望却龙门头卉卉。
宋-释慧空-《与郛郎作骨董羹四首》@诗人例穷无可佳，借蔬贷粟东西家。胸中一字不疗馁，奈此满箧皆云霞。郛郎之贫亦相似，眼高视世如空花。两翁相值且相煦，薄糁藜羹终胜茶。
宋-释慧空-《与郛郎作骨董羹四首》@诗人说尽山中佳，一原春色秦人家。松自宫商竹自羽，空明楼观溪明霞。微言到耳万世事，香气熏人百种花。同栏立尽听吾语，蟹眼汤成催客茶。
宋-释慧空-《与郛郎作骨董羹四首》@寒士百葅食藉佳，敢比八珍五侯家。分甘长贫体生粟，谁能一饱面发霞。自羹青菘烧芦菔，更杂石耳相天花。愿留佳士宿清昼，细引炉香深炷茶。
宋-释慧空-《与郛郎作骨董羹四首》@上天既雨晴亦佳，黄云满垅金满家。政须与子加餐饭，何苦预人三咽霞。今年明年吾自老，十日五日梅当花。岂无诗力御强敌，已作睡魔闻酽茶。
宋-释慧空-《与符侍者》@秀峰三圣堂中，符也曾职其事。节制火箸香匙，使得灯笼露柱。圣僧颈上下来，天台山中入去。通玄不是人间，忽雨忽晴忽雾。出门且莫匆匆，道取末后一句。
宋-释慧空-《与暠副寺》@衲僧之勇惟法战，铁作浑身犹百炼。不知谁是最雠家，直入南方行一转。上门上户眼如铃，有麼有麼机如电。剔起便行何处寻，声前句后新罗箭。
宋-释慧空-《与梦石分岁》@岁尽人人有可分，翁今分岁亦随群。饼翻溪上团团月，鱠缕檐间细细云。漱壑醴泉春万斛，堆槃珠柳雪千斤。两翁一饱风颠在，倦仆饥僮总未闻。
宋-释慧空-《与沔上人》@参禅无悟处，如何得安乐。置之空劫前，即为空劫缚。任运日用中，拶著无不错。懵然百不理，柰此一络索。勇猛积勋修，翻成大过恶。端坐审思惟，不如更行脚。东山老病汉，闻之为喜跃。愿尔发足时，出门便蹈著。
宋-释慧空-《与妙庵主》@至道之宗，备在尔躬。求之则远，守之不通。不求不守，奇载灵叟。极离极微，应心应手。触目晴岚，到处成庵。捶呵弥勒，不与同龛。石虎抬头，泥牛入海。蓦劄相逢，一场风采。
宋-释慧空-《与性上人》@汝知东山空，胸中无窖子。说禅瞎人眼，书偈汙人纸。不知禅家流，於空何所取。脚要汝自行，死要汝自死。道不假他成，佛岂离自己。唯有老赵州，平生一则语。既是其中人，东山与之举。
宋-释慧空-《与虚上人》@止渴须是水，止饥须是饭。参禅须是悟，成佛不待旦。伽陀有底急，休来问老汉。既来无柰何，拄杖蓦头撺。
宋-释慧空-《圆悟禅师入灭说偈烧香》@濯锦江心一沤发，清涨四溟波浪阔。引得风流小玉归，无限龙鱼遭搅聒。紫罗帐里明月珠，把作栗蒲撩乱{上杀下木}。一方孤迥峭巍巍，十字纵横活鱍鱍。我昔堕渠齎瓮中，倔强依前淹不杀。而今寰宇幸清平，谁道岷峨在天末。昨夜西风撼太虚，石牛惊走泥牛喝。一吸沧溟彻底乾，憍梵钵提长吐舌。大悲千眼擘不开，无言童子空忉怛。炷香为寿阿僧只，绍兴五年八月八。
宋-释慧空-《造桥道者并诸化土写求》@去一得三，添六成四。有口无舌，有眼无鼻。写得十成，以何为是。挂在大目溪头，恰似守桥土寺。
宋-释慧空-《造桥道者并诸化土写求》@这汉一生担版，垂老出来住院。清真气味全消，恶业因缘顿现。说禅罔圣欺凡，乞食走州历县。试看帖上传来，辊得成甚觜面。
宋-释慧空-《造桥道者并诸化土写求》@咄这老冻齈，是甚麼面孔。似马头又圆，谓驴耳不耸。有毒鳖鼻蛇，无底破漆桶。遍处持来搅聒人，十分是个灭胡种。
宋-释慧空-《赠吴晦叔雪峰造金刚》@执金刚神安法界，塑之年深亦复坏。居士有力如金刚，一念成就金刚王。魔尘不飞佛日光，门外人趋选佛场。
宋-释慧明-《题天封寺》@华顶当空出，云霞宿殿庭。八荒同纳纳，一气转冥冥。日驭经檐过，天河俯槛听。长年苔径合，无客到岩扃。
宋-释慧南-《偈二首》@心王不妄动，六国一时通。罢拈三尺剑，休弄一张弓。
宋-释慧南-《偈二首》@得不得，傅不得，归根得旨复何言。忆得首山曾漏泄，新妇骑驴阿家牵。
宋-释慧南-《颂二首》@杰出业林是赵州，老婆勘破有来由。而今四海清如镜，行人莫与路为仇。
宋-释慧南-《颂二首》@生缘断处伸驴脚，驴脚伸时佛手开。为报五湖参学者，三关一一透将来。
宋-释慧勤-《偈》@八月二十五，有宾兼有主。辊出雪峰毬，打动禾山鼓。天帝释摇头，大梵王作舞。不透上林关，未敢轻相许。空生不解此家风，惹得岩前华似雨。
宋-释慧勤-《偈六首》@至道无难，唯嫌选择。桃华红，李花白，谁道融只一色。燕子语，黄莺鸣，谁道关关只一声。不透祖师关捩子，空认山河作眼睛。
宋-释慧勤-《偈六首》@日日日西沉，日日日东上。若欲学菩提，但看此模样。
宋-释慧勤-《偈六首》@去年今日时，红炉片雪飞。今日去年时，曹娥读夜碑。末后一句子，佛眼莫能窥。白莲峰顶上，红日绕须弥。鸟啄珊瑚树，鲸吞离水犀。太平家业在，千古袭杨歧。
宋-释慧勤-《偈六首》@金鸟急，玉兔速，急急流光七月十。无穷游子不归家，纵归只在门前立。门前立，把手牵伊不肯入。万里看看寸草无，残花落地无人拾。无人拾，一回雨过一回湿。
宋-释慧勤-《偈六首》@世尊有密语，冬到寒食一百五。迦叶不覆蒇，水泄不通已露贜。灵利衲僧如会得，一重雪上一重霜。
宋-释慧勤-《偈六首》@天左旋，地右转。古往今来经几遍。金鸟飞，玉兔走。才方出海门，又落青山后。江河波渺渺，淮济浪悠悠，直入沧溟书夜流。
宋-释慧勤-《砂锣盛油》@铜砂锣里落盛油，生菜还他萝卜头。但看来年正月半，家家门首挂灯毬。
宋-释慧勤-《颂古七首·达磨见武帝》@始闻阿阁一声钟，日暖苍龙睡正浓。再击凤凰台上鼓，夜半祥鸾未飞舞。帝苦永固如磐石，胡僧枉费平生力。回指少林归去来，春风一阵华狼藉。
宋-释慧勤-《颂古七首·离四句绝百非》@美如西子离金阁，娇似杨妃倚玉楼。犹把琵琶半遮面，不令人见转风流。
宋-释慧勤-《颂古七首·南泉示众云文殊起佛见法见贬向二》@彩云影里仙人现，手把红罗扇遮面。无人著眼看仙人，却看随后红罗扇。
宋-释慧勤-《颂古七首·日面佛月面佛》@东街柳色拖烟雨，西巷桃华相映红。左雇右盼看不足，一时分付与春风。
宋-释慧勤-《颂古七首·三圣逢人即出》@城南措大骑驴子，市北郎君跨马儿。各各四蹄俱著地，三春同到月明池。
宋-释慧勤-《颂古七首·十身调御》@捉贼分明要见贜，十身调御下禅床。曾经巴峡猿啼处，铁作心肝也断肠。
宋-释慧勤-《颂古七首·世尊升座》@一轮明月挂天心，四海生灵荷照临。何必西风撼丹桂，碧霄重送九秋音。
宋-释慧日-《哭云外老人》@水天空阔竟忘遥，太白巍巍望九霄。面目俨然云雨外，孰云生死不同条。
宋-释慧日-《麻溪渡》@麻溪渡口古滩头，万叠青山绕四周。地僻鼎分三县界，渊澄辐辏两川流。客槎时下佗山木，渔桨偏归暮雨舟。寂寞一年曾再到，可怜异代谪仙游。
宋-释慧深-《偈》@未得入头应切切，入头已得须教彻。虽然得入本无无，莫守无无无间歇。
宋-释慧温-《偈二首》@拶出通身是口，何妨骂雨诃风。昨夜前村猛虎，咬杀南山大虫。
宋-释慧温-《偈二首》@释迦老子，四十九年坐筹帷幄。弥勒大士，九十一劫带水拖泥。凡情圣量，不能划除。理照觉知，犹存露布。佛意祖意，如将鱼目作明珠。大乘小乘，似认橘皮为猛火。
宋-释慧温-《五位》@正中偏，玉兔金乌落二边。丫角童儿骑黑象，三更穿过御楼前。
宋-释慧温-《五位》@偏中正，过房之子初受命。金刚脚下昆仑奴，腰间也佩毗卢印。
宋-释慧温-《五位》@正中来，无著当年访善财。瑠璃盘里藏明月，异草山华处处开。
宋-释慧温-《五位》@兼中至，不历僧只超十地。虽然踏著旧家乡，更须知有深深意。
宋-释慧温-《五位》@兼中到，天寒大雪长安道。五陵才子锦袍新，马蹄乱踏琼瑶草。
宋-释慧性-《辞世》@七十八年，内空外空。撒手便行，万古清风。
宋-释慧性-《付净彻首座竹篦》@竹篦付了复何为，佛祖当头劈面挥。尺水便能翻逆浪，侭教人荐截流机。
宋-释慧性-《偈颂一百零一首》@万叠峰峦秀，清虚杳霭间。跨门一句子，拟议隔重关。
宋-释慧性-《偈颂一百零一首》@指天指地，有甚巴鼻。目顾四方，不知失利。累及后代儿孙，以此递相钝置。
宋-释慧性-《偈颂一百零一首》@电激雷奔，以毒攻毒。撒土抛沙，拗直作曲。个裹翻身控角弓，谁能背手抽金镞。
宋-释慧性-《偈颂一百零一首》@不知立处高多少，回头四顾白云低。等闲移步毗颅顶，拽转南辰安向西。
宋-释慧性-《偈颂一百零一首》@要入牯牛队，还披水牯皮。全身行异类，拽把又牵犁。
宋-释慧性-《偈颂一百零一首》@行尽迢迢路，无山不是家。跨门一句子，拟议隔天涯。
宋-释慧性-《偈颂一百零一首》@有语中无语，达磨九年空面壁。无语中有语，空生岩畔花狼藉。南斗八，北斗七。
宋-释慧性-《偈颂一百零一首》@哑却我口秃我舌，明眼衲僧难辨别。今朝撒向诸人前，须弥灯王笑不彻。
宋-释慧性-《偈颂一百零一首》@天寒日短，三平二满。虎咬大蟲，雄鸡生卵。
宋-释慧性-《偈颂一百零一首》@言发非声，舌头无骨。色前不物，狐狸慈窟。
宋-释慧性-《偈颂一百零一首》@新梅雪裹依稀拆，爱日窗前迤逦长。漏泄东君好消息，分明遍界不能藏。但得到家田地稳，天无佛法可商量。
宋-释慧性-《偈颂一百零一首》@鸟牙绝顶，结制安居。包罗万有，吞却十虚。切忌从它觅，迢迢与我疏。
宋-释慧性-《偈颂一百零一首》@往来无间，动静一源。瞥然而往，瞥然而还。大方无内无外，管甚新年旧年。归来偃卧青松下，只这些儿妙不傅。
宋-释慧性-《偈颂一百零一首》@方挹新春，又迎朱夏。山不为高，水下为下。梅雨连绵，虚空贴卦。浸烂石鸟龟，黄梅添话欛。鸟牙峰顶浪滔天，犀牛扇子增高价。
宋-释慧性-《偈颂一百零一首》@秋风清，秋月白。雁过长空，蝉噪庭柏。踢出铁昆仑，大机要顿发。好肉剜疮，觑著即瞎。隔山人唱太平歌，元是胡笳十八拍。
宋-释慧性-《偈颂一百零一首》@爽气生襟袂，清飚袭四维。白云抱幽石，冷淡更清奇。玲珑八面自回合，峭峻一方谁敢窥。
宋-释慧性-《偈颂一百零一首》@毒蛇头上能揩痒，正是吾家跳灶儿。窃得这些穷伎俩，白拈手裹觅便宜。万仞崖头独足立，头长三尺知是谁。
宋-释慧性-《偈颂一百零一首》@十五日已前，一冬二冬，叉手当胸。十五日已后，背手抽金镞，翻身控角弓。正当十五日，风从虎兮云从龙，抬眸鹞子过辽东。
宋-释慧性-《偈颂一百零一首》@春行万国春无迹，腊雪消残始见功。头头应现，处处流通。木马泥牛吼，花柳撼春风。
宋-释慧性-《偈颂一百零一首》@春山青，春水绿。草葺葺，花簇簇。若能丧尽目前机，便见庐山真面目。
宋-释慧性-《偈颂一百零一首》@元宵正月半，是处金莲现。贫看灯明佛，蹉过新罗箭。闪电光中，聊通一线。
宋-释慧性-《偈颂一百零一首》@法社栋梁，业林网纪。全杀全活，建立宗旨。双放双收，总在这裹。虎啸风生，龙吟雾起。大家扶起破砂盆，无限清风未已。
宋-释慧性-《偈颂一百零一首》@句中句，绝露布。闪龟裹，分缁素。
宋-释慧性-《偈颂一百零一首》@向上一路滑，壁立万仞嶮。石火电光钝，定乾坤句错。水牯牛常甘水草，麒麟只有一只角，千手大悲难摸索。
宋-释慧性-《偈颂一百零一首》@主中宾，宾中主，南山大蟲元是虎。踢起眉毛著眼看，闪电光中急荐取，发机须是千钧弩。
宋-释慧性-《偈颂一百零一首》@知有底人，眼中著屑。尽底掀翻，只得一橛。堪笑巴陵老古难，解道银碗裹盛雪。
宋-释慧性-《偈颂一百零一首》@归宗见成行货，别无单傅心要。二时展钵开单，逐日疴屎送尿。饥餐渴饮一般，露柱灯笼大笑。毗婆尸佛早留心，直至而今不得妙。
宋-释慧性-《偈颂一百零一首》@风萧萧兮疏林叶落，月皎皎兮虎啸猿啼。或闻或见，或悟或迷。会与不会，脱体全提，鼻孔元是向上垂。
宋-释慧性-《偈颂一百零一首》@一叶落，天下秋。一尘起，大地收。明明祖师意，明明百草头。相头卖帽，看楼打楼。更嫌何处不风流。
宋-释慧性-《偈颂一百零一首》@秋色连天净，秋花满地香。圆通门大启，切忌错商量。
宋-释慧性-《偈颂一百零一首》@丹霞烧木佛，院主眉须落。两个无孔铁锥，彼此将错就错。焦砖打著连底冻，笑它普化摇铃铎。
宋-释慧性-《偈颂一百零一首》@雪覆千山，孤峰不白。突出难辨，觑著则瞎。铁树花开，冰河焰发。不萌枝上月三更，切忌龙门遭点额。
宋-释慧性-《偈颂一百零一首》@摇唇鼓舌，展事投机。千拂出世，不通忏悔。焦巴，有叶丫。长天秋水，孤鹜落霞。
宋-释慧性-《偈颂一百零一首》@归宗无法可商量，独掇单提不覆藏。有问西来端的意，天寒日短长偏长。
宋-释慧性-《偈颂一百零一首》@指天指地独称尊，搅动乾坤海岳昏。自从赚杀人无数，直至而今无脑门。
宋-释慧性-《偈颂一百零一首》@雨过长空，檐头滴滴。觌面相呈，人信不及。信得及，万古长空元不湿。
宋-释慧性-《偈颂一百零一首》@一即一切，一切即一。拈青玉峡，向焦螟眼中。撮大地来，如粟米粒。会则事同一家，不会则知我受屈。
宋-释慧性-《偈颂一百零一首》@独標万象，物外宣扬。天长地久，地久天长。
宋-释慧性-《偈颂一百零一首》@无作无为，无说无示。可以济群，类统万邦。同六虚，融三际，此是吾家第一义。
宋-释慧性-《偈颂一百零一首》@瀑布悬崖落半空，等闲平步广寒宫。乘时坐断孤峰顶，千圣从教立下风。
宋-释慧性-《偈颂一百零一首》@祖禰不了，儿孙遭累。祝著磕著，无处回避。不辞礼拜烧香，也要递相钝置。
宋-释慧性-《偈颂一百零一首》@作家炉鞴，本分钳鎚。不用埋兵施陷虎，白拈手裹觅便宜。
宋-释慧性-《偈颂一百零一首》@喝散白云，穿开碧落。一步阔一步，一著高一著。
宋-释慧性-《偈颂一百零一首》@未举先知执与伦，掀腾海岳动乾坤。嶮崖句裹翻身转，盘走珠兮珠走盘。
宋-释慧性-《偈颂一百零一首》@一真含法界，大用等虚空。千祥如雾集，万善若云臻。用祝吾皇无量寿，天高无极地无穷。
宋-释慧性-《偈颂一百零一首》@郊原雨过，春日熙熙。桃红李白，发最上机。哑却口，落尽眉。就中一曲江南发，荐管迎风撩乱吹。
宋-释慧性-《偈颂一百零一首》@声前一句，十方显露。佛祖不知，衲僧罔措。
宋-释慧性-《偈颂一百零一首》@万壑千岩，云霞锁雾。洞然明白，觌面分付。雁影落寒潭，孤舟横野渡。
宋-释慧性-《偈颂一百零一首》@毗卢师，法身主，从夺临机些子许。目前分付与阿谁，踢起眉毛争荐取。
宋-释慧性-《偈颂一百零一首》@去圣时遥，人多懈怠。逆则生嗔，顺则生爱。不嗔不爱，东海剪刀，西番布袋。解脱门头紧著关，休夸铺席无人卖。脑后见腮，和貯右藏}捉败。
宋-释慧性-《偈颂一百零一首》@一番秋雨一番凉，道路无尘野菊香。翻笑昔年陶令尹，攒眉归去错商量。恁麽不恁麽，破镜不重光。若把拈花微笑是，切忌将奴唤作郎。
宋-释慧性-《偈颂一百零一首》@鼓没弦琴，吹无孔笛。共乐尧年同舜日，达磨九年空面壁。
宋-释慧性-《偈颂一百零一首》@久雨不晴，才明又雨。阴阳交泰，万物得所。明明百草头，能为万象主。觌面相呈，切忌莽卤。
宋-释慧性-《偈颂一百零一首》@秋风离离，秋色依依。秋云淡儜，秋月分辉。篆不彫之心印，状似铁牛之机。阿呵呵，力{内力外囗}希，再三捞摝始应知。
宋-释慧性-《偈颂一百零一首》@月挂长空，孤峰独宿。幽鸟数声清，白云断处续。佛眼难窥，拗直作曲。羚羊挂角绝从由，无限清风生八极。
宋-释慧性-《偈颂一百零一首》@是句亦划，非句亦划。瞒瞒顸顸，生铁门限。如斯出世为人，归瞎却衲僧正眼。子功捡点将来，也是徐六担板。
宋-释慧性-《偈颂一百零一首》@瞿昙夜半见明星，礁觜挑开眼裹筋。四十九年无畏说，至今错认定盘星。将头不猛，带累三军。曹溪波浪如相似，无限平人被陆沈。
宋-释慧性-《偈颂一百零一首》@草离离，烟漠漠，雨如膏，云如鹤。说了也，错错错。五老峰高彻骨寒，野猿啼断山月落。
宋-释慧性-《偈颂一百零一首》@天得一，地得一，王得一兮无等匹，又何必，闪电光中加霹雳。朝来细雨洒危层，八面风清照红日。
宋-释慧性-《偈颂一百零一首》@大包无外，细入无间。内外绝瑕疵，古今无背面。森罗万象影中藏，四圣六凡光裹现。分明常在诸人前，未审诸人见不见，铁壁银山通一线。
宋-释慧性-《偈颂一百零一首》@雪埋松径，梅著寒梢。露倮倮，赤洒洒，独孤標。寒山逢拾得，抚掌笑呵呵。
宋-释慧性-《偈颂一百零一首》@初三十一，中九下七。更不囊藏，当阳拈出。一气转洪钧，八方开寿域。
宋-释慧性-《偈颂一百零一首》@心月孤圆，清光皎洁。吞尽十方空，银碗裹盛雪。本光瑞如此，笔倒灯明佛。
宋-释慧性-《偈颂一百零一首》@本犀花散一山秋，更约清风作腾游。笑傲幽香翻叶底，西来祖意在枝头。没回互，兴悠悠，辽天鼻孔齐穿却，更嫌何处不风流。
宋-释慧性-《偈颂一百零一首》@杀人刀，活人剑，劈破虚空成两片。千妖百怪尽潜踪，万象森罗光影现。艾人与门神，端的见不见。拄杖子聊通一线。
宋-释慧性-《偈颂一百零一首》@有结有解俱错，到底无绳自缚。一夏九十日终，个个眉须堕落。入水长人，填沟塞壑。相逢只解那斯祁，明眼衲僧休卜度。
宋-释慧性-《偈颂一百零一首》@才开口又成剩语，不开口又成增语，发机须是千钧弩。草店家风别，翻云又覆雨。若是陶渊明，攒眉便归去。
宋-释慧性-《偈颂一百零一首》@松萝影裹，积翠堆中。白云为盖，流泉作琴。只影独標岩上月，不知那个是知音。耳卓朔，头蓬忪，抬眸鹞子过辽东。
宋-释慧性-《偈颂一百零一首》@言语动用没交涉，非言语动用亦没交涉。倾肠倒腹，为楔出楔。哑却我口秃却舌，明明万里一修铁。
宋-释慧性-《偈颂一百零一首》@点捡将来，罪过不少。只凭拄杖，一切靠倒。
宋-释慧性-《偈颂一百零一首》@掀翻四大海，踢倒须弥卢。心粗胆大，少实多虚。夜见明星曾落节，儿孙随后受涂糊。
宋-释慧性-《偈颂一百零一首》@木落高秋玉露垂，慎终追远又思惟。无端一世减胡种，累及儿孙说向谁。哑却口，落尽眉。牵梨拽杷，带水拖泥。顺捋虎须拈蝎尾，白拈手裹觅便宜。家肥生孝子，谁是吾逆儿。呜咿，呜咿。秋露春风消息在，不知谁荐上头机。
宋-释慧性-《偈颂一百零一首》@深藏古寺老垂垂，冷暖相谙只自知。不谓使符相苦逼，依然拽把又牵犁。
宋-释慧性-《偈颂一百零一首》@开门待知识，知识不来过。开口不在舌头上，儜看平地起风波。
宋-释慧性-《偈颂一百零一首》@佛祖大机，自前密布。主中宾，宾中主。云从龙，风从虎，发机须是千钧弩。
宋-释慧性-《偈颂一百零一首》@岁尽年穷，无可不可。烹露地牛，烧榾柮火。野菜只添一筋油，满钵和罗唯一饱。笑傲烟霞，白云风拂。
宋-释慧性-《偈颂一百零一首》@韶阳一曲自高歌，困来一觉和衣倒。浅种深耕得自由，珊瑚枝头日杲杲。
宋-释慧性-《偈颂一百零一首》@东村王老夜烧钱，打著南边动北边。赤骨历穷夸富贵，日高三丈尚憨眠。
宋-释慧性-《偈颂一百零一首》@穹窿山裹老于菟，一点圆明烁太虚。八角磨盘空裹转，寥落林泉意自殊。超物象，绝石模，将为胡须赤，更有赤须胡。
宋-释慧性-《偈颂一百零一首》@一人道有一人无，正令全提肘后符。昨夜虚空开口笑，石人吞却洞庭湖。
宋-释慧性-《偈颂一百零一首》@离四句，绝百非。一言已出，驷马难追。一任金鸟东出，徒教玉兔沈西。千钧之弩，不为鼷鼠而发机。
宋-释慧性-《偈颂一百零一首》@春雨如膏，春云如鹤。客从天外来，正是魔王脚。阃外威權，麒麟万里何抅束。肥马辘辘，瘦马辘辘。日逐忙忙等闲过，些儿毒气谁轻触。
宋-释慧性-《偈颂一百零一首》@今朝四月初一，万像难逃影质。马祖升堂，百丈卷席。秘魔擎叉，鲁祖面壁。唤驴作马，虾跳不出。麒麟一角尖，鸟龟三眼赤。
宋-释慧性-《偈颂一百零一首》@云收天际，杲日当空。坐立俨然，如何通信。自是不归归便得，五湖烟浪有谁争。
宋-释慧性-《偈颂一百零一首》@八还正眼顶门开，悟得门门有善财。要识九旬行道处，薰风依旧自南来。
宋-释慧性-《偈颂一百零一首》@不与万法为侣，咬定牙关错举。西江吸尽铁船浮，活提狞龙和角煮。倒骑佛殿三门，翻手为云覆手雨。
宋-释慧性-《偈颂一百零一首》@兔马有角，牛羊无角。智不到处，切忌道著。拈得鼻孔还失却。
宋-释慧性-《偈颂一百零一首》@相见不扬眉，雷轰闪电迟。知音才侧耳，拟议落便宜。威行阃外，瞥转机轮，大千捏聚一微尘。
宋-释慧性-《偈颂一百零一首》@息庵去世肉犹暖，五逆还它五逆儿。海涌峰头行正令，白拈谁敢觅便宜。
宋-释慧性-《偈颂一百零一首》@金刚圈，粟棘蓬。拈来便用，耀古腾今。格外知音才领略，四方八面起清风。
宋-释慧性-《偈颂一百零一首》@无语中有语，名曰死句。有语中无语，名曰活句。可谓剜肉作疮，皮穿骨露。举不顾，即差牙，闪电光中走鸟兔。
宋-释慧性-《偈颂一百零一首》@十五日已前，风吹不入。十五日已后，水洒不著。正当十五日，月中仙桂和根拔，海底泥牛把角牵。
宋-释慧性-《偈颂一百零一首》@天寒人寒，大家在这裹。洗面摸著鼻，吃茶湿却觜。向上还有事也无，韩信朝底。
宋-释慧性-《偈颂一百零一首》@庐山华藏太湖滨，礁觜挑开眼裹筋。来趁寿宁炉灶热，大千独步见鹏程。
宋-释慧性-《偈颂一百零一首》@智不是道，心不是佛。辊雪峰毬，舞道吾笏。
宋-释慧性-《偈颂一百零一首》@二月春过半，园林一样新。傍花看蝶舞，近柳听莺吟。远客来相访，还曾悟此心。林郑珍，井底种林檎。
宋-释慧性-《偈颂一百零一首》@今年桃李贵，一颗直千金。
宋-释慧性-《偈颂一百零一首》@观音菩萨将钱卖糊饼，放下元来是个馒头。相席打令，看楼打楼，不风流处也风流。
宋-释慧性-《偈颂一百零一首》@燕语莺吟，俱谈实相。春风吹动桃李花，淡烟疏雨笼青嶂。切忌起模画样。
宋-释慧性-《偈颂一百零一首》@归宗事理绝，日轮正当午。布袋放憨痴，猫儿捉老鼠。若人会得，超拂越祖。
宋-释慧性-《寄颜一齐阁内寂室方氏》@即心即佛没誵讹，不动舌头意气多。打破虚空行活路，夫妻抚掌笑呵呵。
宋-释慧性-《沈安齐草庵号常数》@尚堕动勋不自由，还同死水卧泥牛。何如阔进竿头步，撒手悬崖万仞头。
宋-释慧性-《颂古七首》@南枝向暖北枝寒，一种春风有两般。寄语高楼莫吹笛，大家留取倚栏干。
宋-释慧性-《颂古七首》@外道怀藏宝镜时，世尊良久为高提。浑哪良马窥鞭影，不觉全身陷铁围。
宋-释慧性-《颂古七首》@明修栈道，暗度陈仓。刻舟独觅剑，夜雨过潇湘。
宋-释慧性-《颂古七首》@只许老胡知，不许老胡会。白云尽处是青山，行人更在青山外。
宋-释慧性-《颂古七首》@放两抛三，瞒神唬鬼。换盆换盆，谁不识你。
宋-释慧性-《颂古七首》@沩山养子没来由，叉毛人前不识羞。更把琵琶半遮面，不令人见转风流。
宋-释慧性-《颂古七首》@当阳利剑斩狸奴，刃下翻身会也无。脱下草鞋头戴出，石人吞却洞庭湖。
宋-释慧性-《自赞》@紫霄峰下，以毒攻毒。撒土抛沙，拗直作曲。撼动四大神州，拳踢掀翻地轴。性禅没兴遭逢，切忌望空呵{左口右屡}。坐断千峰顶{左宁右页}头，一任虚声听杓卜。
宋-释慧性-《自赞》@横按吹毛，全提正令。毁佛谤法，因邪打正。有进裂转面皮，三下衲僧乞命。
宋-释慧圆-《偈》@这一交，这一交，万两黄金也合消。头上笠，腰下包，清风明月杖头挑。
宋-释慧远-《不显名大檀越请偈》@大机圜应脱名模，极目风光满帝都。昨夜酒楼春洞晓，当头彻见大毗卢。
宋-释慧远-《不显名大檀越请偈》@逆顺机中总是禅，在家不碍出家缘。庞公父子团圞坐，顿觉无生话已圜。
宋-释慧远-《不显名大檀越请偈》@单提直指若为参，贝叶灵文满宝函。无我无人无寿者，尘尘刹刹是瞿昙。
宋-释慧远-《不显名大檀越请偈》@若能转物即如来，粪扫堆头正眼开。随顺众生颠倒见，庶几随处显灵台。
宋-释慧远-《不显名大檀越请偈》@报应差殊事不同，劳生何用出樊笼。欲知自性天真佛，尽在朝昏一念中。
宋-释慧远-《布袋和尚赞恭依圣上韵》@布袋挨开，猿啼晓月。海岳逃形，佛魔路绝。列列挈挈，翘翘杰杰。大机兮棒打不回闲，大用兮利剑流鲜血。别别，出海昆仑头戴雪。
宋-释慧远-《禅人写师真请赞》@早依圜悟，晚住林泉。无门雪屈，遍界声冤。对天子廓摩醯首罗眼，提杨岐金圈栗棘蓬禅。神仙秘诀，父子不传。平地放开缚虎手，等闲迸出拦胸拳。
宋-释慧远-《禅人写师真请赞》@独步邪见林，高据魔王殿。说欺凡罔圣禅，现夜叉罗刹面。欣翻巨岳，彻底放悬。打破牢关，突出难辨。阿呵呵，见也麽？到江吴地尽，隔岸越山多。
宋-释慧远-《禅人写师真请赞》@画也错，赞也错。不识蚬子笊篱，唤作普化木铎。而今要且头不是头，脚不是脚。恐人无信，立此为约。
宋-释慧远-《禅人写师真请赞》@开荆棘林，塞人天路。把断纲宗，阔行大步。风高云静月眉横，直向金轮水际行。到家无剩地，日出事还生。
宋-释慧远-《禅人写师真请赞》@断灭佛种，破除家计。不是别人，杨岐五世。禅道耳边风，佛法眼中翳。问渠将底为人，尚有随身赤契。
宋-释慧远-《禅人写师真请赞》@大地一浑身，虚空绝四邻。不识柏树子，唤作麻三斤。好时十分潇洒，恶时一味藞苴。等闲牵犁上佛殿，乘兴钵盂裹走马。平地撒屎撒尿，知佗是真是假。禅人描貌邈将来，大虫头上火把。
宋-释慧远-《禅人写师真请赞》@祝发何早，闻道何晚。出林猛虎靠山，当路毒蛇开眼。重不重漏泄，拟不拟便著。借问吕望六韬，何似黄公三略。
宋-释慧远-《禅人写师真请赞》@把定放开全在你，和泥合水更由谁。大地簇成三事衲，虚空迸出两条眉。绝忌讳，猛提撕。惊回春梦破，倒跨铁牛归。
宋-释慧远-《禅人写师真请赞》@按轮王剑，全生杀机。豁开正眼，当头者谁。从来无忌讳，底事没商量。赵州密意凭谁诉，铁作心肝也断肠。
宋-释慧远-《禅人写师真请赞》@冷笑德山，热谩临济。头重尾轻，碗鸣{尸下加豕}沸。明侍者，透天机，八十翁翁巧画眉。掀翻师子窟，倒跨瞎驴儿。
宋-释慧远-《禅人写师真请赞》@风高云澹，露冷烟清。坐松下右，听松上声。闻知见觉没干涉，暑往寒来无处雪。八臂那吒{在卑右页}面看，七星利剑和声截。
宋-释慧远-《禅人写师真请赞》@画出不堪，弃智杂毒。赞之不是，厌身桎梏。一十三处坐道场，二时粥饭何曾足。日裹夜行，投明暗宿。
宋-释慧远-《禅人写师真请赞》@透过荆棘林，瞎却醯罗眼。拈起破砂盆，放下漏灯盏。独有周书记，全机识得渠。好笑云黄傅大士，也曾赤脚礼文殊。
宋-释慧远-《禅人写师真请赞》@靠倒云门抽顾鉴，挨开临济主宾禅。一星猊血化驴乳，半点鸾胶续断弦。淳侍者，脱机缘。波斯拾得招文袋，月裹麒麟笑揭天。
宋-释慧远-《禅人写师真请赞》@币地普天，银山铁壁。正令全提，虚空削迹。月眉横，照用分，星流电掣秀龙门。向道瞎驴无忌讳，脚类跃出旧乾坤。
宋-释慧远-《禅人写师真请赞》@不参鼻祖禅，不使冬瓜印。倒拈定命索，单提不犯令。天堂地岳莫能收，佛界魔宫任意游。因寻清水闸，误入赤城州。
宋-释慧远-《禅人写师真请赞》@虽有两条眉，不识一个字。露柱未怀胎，面目却相似。说心说性，来与三斤麻。撒屎撒尿，演出一大事。阿呵呵，见也麽？江南生皂树，江北出在萝。
宋-释慧远-《禅人写师真请赞》@横按拄杖，坐盘陀石。鼻孔辽天，眼晴突出。澹烟笼古树，缺月挂藤萝。分付后禅者，勘破老头陀。
宋-释慧远-《禅人写师真请赞》@列列挈挈，硗硗聱聱。廓然无圣，平地吃交。鼻孔生三窍，眉毛只一般。奇哉王道士，头戴桦皮冠。
宋-释慧远-《禅人写师真请赞》@面目可憎，语言无味。放箸忘恩，停杯断义。参得些儿小玉禅，几回卖弄帝王前。圆悟室中遭毒手，为人挥起迸心拳。
宋-释慧远-《禅人写师真请赞》@飘飘萧萧松百赤，突突兀兀云半肩。放□□□□□调，刚被时人唤作禅。
宋-释慧远-《禅人写师真请赞》@松形鹤骨底本僧，鬼妒人嫌我亦僧。悬羊卖狗随进遣，栗棘金圈任跳吞。忽然拶著东弗于逮，骑驴吃扑。
宋-释慧远-《禅人写师真请赞》@幸自十分，画出一半。我便是渠，略无思算。无思算处妙难传，忿怒那吒吃痛拳。道不是道，禅不是禅。
宋-释慧远-《禅人写师真请赞》@星驰电掣，汉语胡言。蓦地揭起脑盖，依前舌拄梵天。咄，是甚麽面目？可怜只有些儿栗棘金圈，尽底分付常山林泉。
宋-释慧远-《禅人写师真请赞》@倒数一二三，翻成四五六。蹋断独木桥，唱起云门曲。急似箭，直如弦。列祖不知何处去，瞎驴依旧痛加鞭。
宋-释慧远-《禅人写师真请赞》@住飞来峰，饮冷泉水。倒用逆施，拈头作尾。十字街头击鼓，五天印土吃茶。南北东西若稻麻。钁头些子意，验尽当行家。
宋-释慧远-《禅人写师真请赞》@普证作此像，是相故非真。虚空无背面，露柱倒生根。傍提正按低叉手，独掇单提高打躬。佛魔削迹，凡圣泯踪。雨过云山空漠漠，日高花影乱重重。
宋-释慧远-《禅人写师真请赞》@道出古今，法超闻见。雨骤云驰，星移斗转。梦魂历尽百城余，觉后端知一物无。打鼓看来君不见，拈花笑杀老臊胡。
宋-释慧远-《禅人写师真请赞》@师子哮吼，象五回旋。左顾右盼，七穴八穿。平地和声便拶，等闲{左孛右攵}跳上天。筑著梵王香案，然后退身归本位，叉手而立。自去法徽伏修台旨，未敢自专。
宋-释慧远-《禅人写师真请赞》@入魔王队，住邪见林。修菩萨行，现夜叉心。舌头托地有谁识，鼻孔辽天无处寻。
宋-释慧远-《禅人写师真请赞》@蓦地拓开北郁单越，海涌波腾。淮山两踞，拨火求冰。问渠西祖之道，何曾□□□□。
宋-释慧远-《禅人写师真请赞》@大道廓然，真空泯迹。金裹淘砂，玉中辨石。衲僧用处脱罗笼，熨斗煎茶铫不同。一声师子吼，遍界绝狐踪。
宋-释慧远-《禅人写师真请赞》@到处说禅说道，为人入水入泥。半生出来住院，一□断送头皮。赞也得，毁也得，临济便是白拈贼。贼贼，也只当甚乾罗卜
宋-释慧远-《长髭和尚赞》@突兀神光万寻，{毛上加合}{毛上加及}髭须百结。声冤瑞应峰前，解道红炉片雪。我今岙首问行踪，敢向虚空钉铁橛。
宋-释慧远-《陈道士乞颂》@先生道妙一时传，我亦随机叩两端。拈却司农无字印，百川从此绝波澜。
宋-释慧远-《船子和尚赞》@老手当年靠夹山，全机丧尽结深冤。父南子北家何在，拨转天关地轴翻。
宋-释慧远-《船子和尚赞》@风卷云天小艇斜，烟波深处作生涯。丝纶掣断双关手，抉出骊龙眼裹沙。
宋-释慧远-《次陈秘书韵》@保福当年闲借问，鹅湖骤步入僧堂。定盘星上无深意，莫认钩头些子香。
宋-释慧远-《次陈秘书韵》@一句单提脱正偏，百川风月自陶然。优楼不敢轻开口，合党擎拳在佛前。
宋-释慧远-《次陈秘书韵》@旋机倒用从前事，夺食驱耕验作家。星电交驰玄路绝，从教努目视深沙。
宋-释慧远-《次陈判院韵》@谤佗佛法坏佗禅，剑树刀山在目前。井底乌龟吞夜月，木人回首哭苍天。
宋-释慧远-《次万年贲和尚韵》@就得头来正好参，倚佗门户不相谙。导师故有眠云句，应笑空生梦裹谈。
宋-释慧远-《次万年贲和尚韵》@一丘一壑笑谈开，安用相逢把酒杯。雨后雨前牙爪在，细磨春色待君来。
宋-释慧远-《达磨祖师赞》@不是梁皇勘过，肯来少室冷坐。累佗二祖失心，被人唤作达磨。
宋-释慧远-《答葛通判》@醯罗正眼尘中现，列祖玄机格外提。打鼓看来冤未雪，从来赤土画团箕。
宋-释慧远-《答松窗居士》@万机消烁眼头空，一点不来谁与同。未问维摩先杜口，如何作得住山翁。
宋-释慧远-《答曾侍郎》@辉天绰地金刚眼，再锻重烹铁蒺藜。脱体顿抛无朕迹，瞎驴从此丧全机。当阳活脱向上路，收放应须阔著步。印泥印水目前观，日面月面没回互。脱笼掣辔绝名模，棒喝交驰得也无。不落化门成底事，紫罗帐裹撒真珠。
宋-释慧远-《大慧禅师赞》@参禅阙典，学佛无功。破杨岐道，灭临济宗。直下单提，佛祖不犯令。掣颠掣狂，住双径峰。等闲拈却衲僧定命索，将错就错，名闻九重。阿呵呵，见也麽？竹篦触背，失钱遭罪。天道不放还，骊珠绝瑕颣。
宋-释慧远-《典午和尚赞》@濯锦之源，怒涛汹涌吞三峡。合浦之渊，巨浪腾空接五湖。夺双标随手便掷，考丹霞复得贤无。颅顶方衣，踞死心席面而饱饮鴆毒。雕眉象准，造湛堂虎穴而断命丧躯。彻黄龙三关巴鼻，脱临济十世规模。牛关马头出没，佛病祖病痛除。稽首瞎驴，非横灭族。水无鳞介，岩有涂毒。义断情忘，亲承付嘱。
宋-释慧远-《东阳光化士乞颂》@古殿烧残不记年，冷光相射斗牛寒。投机会有挥斤手，碧瓦朱甍翠插天。
宋-释慧远-《福胜寺香风堂》@袭袭闻天都，飘飘满衣{左衤右区}。高出威音前，平超楼至后。不堕四时春，肯与百花斗。鼻观岂能收，河神安可诟。陶然水镜空，云冷香风透。
宋-释慧远-《赴鸿福示众》@十处住山今已老，半生云水未忘机。今朝又作浮山梦，暗写愁肠寄与谁。
宋-释慧远-《葛通判请益非心非佛因缘以偈示之》@即心即佛眉拕地，非佛非心双眼横。蝴蝶梦中家万里，子规枝上月三更。
宋-释慧远-《观音大士赞》@大哉观世音，功德不思议。来说是非人，是非人便是。
宋-释慧远-《国清振锡桥》@五峰翠挼蓝，双涧声振锡。中有老频螺，倒吹无孔笛。不许行云作伴归，谁来踏破苍苔迹。
宋-释慧远-《和石解元白莲》@玉女欹冠莹夜塘，雪敷仙掌犯秋香。江南五月多风韵，素艳天资难点妆。
宋-释慧远-《和石解元白莲》@初从莲杜泛池塘，摄入群贤鼻观香。粉露已随云雨去，冰姿留得小残妆。
宋-释慧远-《洪秀才乞颂》@列圣丛中独许君，空王令下急翻身。会须别有拿云手，指出威音那畔人。
宋-释慧远-《鸿福普同塔》@海底红尘起，山头白浪飞。若能如是会，永劫堕泥犁。
宋-释慧远-《偈》@至道无难，唯嫌拣择。但莫憎爱，洞然明白。毫厘有差，天地悬隔。
宋-释慧远-《偈八首》@道绝名言，法离闻见。打破虚空，成七八片。直饶锢鏴完全，也是由基副箭。
宋-释慧远-《偈八首》@昨夜来报五参，正值老僧洗脚，起来抖擞精神，末上输他一著。
宋-释慧远-《偈八首》@天道亏盈，地道变盈，鬼神害盈，人道恶盈。
宋-释慧远-《偈八首》@自小出家，横草不拈，竖草不把。路转山回君自看，南不龟头北不厦。
宋-释慧远-《偈八首》@滴水冰生分外寒，冻云环合锁峰峦。根尘不昧心珠露，眨上眉毛子细看。
宋-释慧远-《偈八首》@好是仲春渐暖，那堪寒食清明。万叠云山耸翠，一天风月为邻。在处华红柳绿，湖天浪稳风平。山禽枝上语谆谆，再三琐琐碎碎，嘱付叮叮咛咛。
宋-释慧远-《偈八首》@闹处莫出头，冷地著眼看。明暗不相干，彼此分一半。一种作贵人，教谁卖柴炭。向你道，不可毁，不可赞，体若虚空没崖岸。相唤相呼归去来，记取明年正月半。
宋-释慧远-《偈八首》@拗折秤锤，掀翻露布。突相机先，鸦飞不度。
宋-释慧远-《偈颂一百零二首》@千尺身中丈六长，斩新拈出恰相宜。长针短线君看取，节角请讹我自知。
宋-释慧远-《偈颂一百零二首》@龙幡胜概落群峰，水石清奇叠万重。燕坐不辞提祖令，微躯那更继前踪。
宋-释慧远-《偈颂一百零二首》@虾蟆跳上梵天，蚯蚓蓦过东海。洞庭湖顶门著地，龙蟠山脑后见腮。
宋-释慧远-《偈颂一百零二首》@陇麦青春燕色过，岭云散尽楚天高。翻思欢喜园中事，八万魔军争奈何。
宋-释慧远-《偈颂一百零二首》@如来不说无余说，迦叶无闻无异闻。体得无闻无说说，玉石难分亦自分。国恩佛恩总报，人王法王道存。仰祝圣明逾日月，更祈睿筭等乾坤。
宋-释慧远-《偈颂一百零二首》@黄面瞿昙，虽则分疏应口。车不横推，文殊仗剑逼佛。
宋-释慧远-《偈颂一百零二首》@佛祖由来总是冤，电机旋处直如弦。金毛若解和声拶，月裹麒麟笑揭天。
宋-释慧远-《偈颂一百零二首》@扫尽衲僧踪，裂破祖师印。蹋翻香水海，透出威音前。生断主人公，不落第二见。
宋-释慧远-《偈颂一百零二首》@今朝九月初一，败叶凋零满室。钵盂高挂悬崖，拄杖依前靠壁。几许溪山风月，且无遮个消息。诸祖不解提掷，久参那辨端的。云黯黯兮胡汉何分，风萧萧兮鼻孔突出。自是捕盗无功，只管抱脏叫屈。捉得也，捉得也，在什么处？晚风吹动不楼春，归来一径花狼藉。
宋-释慧远-《偈颂一百零二首》@醉翁亭畔寒梅折，庶子泉边瑞雪铺。不二法门从此入，更於何处觅文殊。
宋-释慧远-《偈颂一百零二首》@今朝四月八，邪师坏正法。累及释迦文，死水裹庵杀。
宋-释慧远-《偈颂一百零二首》@鹤立松梢月，渔行水底天。风光都买尽，不费一文钱。
宋-释慧远-《偈颂一百零二首》@先师□住独龙山，四十余程自买船。今日琅瑘归普济，借婆裙子拜婆年。
宋-释慧远-《偈颂一百零二首》@直下犹难会，寻言转更赊。若论佛与祖，特地隔天涯。看看，普济拄杖子，化作天龙夜叉。
宋-释慧远-《偈颂一百零二首》@南山匼匝云遮日，西坞逡巡水满塘。三日不来成话霸，叶公若在□郎当。
宋-释慧远-《偈颂一百零二首》@白枫坞荆棘寒路，清潭山草莽缠身，牛栏头鳢鱼{左足右孛}跳，朱岭榨出油三斤。
宋-释慧远-《偈颂一百零二首》@掬水月在手，弄花香满衣。若作佛法会，永劝堕泥犁。
宋-释慧远-《偈颂一百零二首》@元正启祚旧时事，万物咸新今日春。自是天机超妙化，何须更捋鬼头市。攀北斗，倚南辰，唱拍相随特地新。引得水轮风轮火轮金轮相磨不俱不动，执持世界等空手。面皮厚二寸，眉毛重八斤。有时无事倚门立，十字街头等个人。
宋-释慧远-《偈颂一百零二首》@五四三二一，日向东畔出。照见洞庭湖，乌龟眼睛赤。天无门，地无壁。一阵任风射回，吹起两须无孔笛。
宋-释慧远-《偈颂一百零二首》@竹杖轻携离婺女，云衣高卷上仙霞。五湖四海休云别，南北东西六一家。
宋-释慧远-《偈颂一百零二首》@愧我金鳞困守株，误佗禅寂远招呼。中途再领贤使命，定业难逃住子湖。
宋-释慧远-《偈颂一百零二首》@年年正月一，鼻孔长三尺。个个贺新春，眉毛重八斤。但□平正事，天道自分明。
宋-释慧远-《偈颂一百零二首》@昨夜三更风起，吹皱一池春水。鱼龙头角峥嵘，露柱振腮摆尾。虾蟆{左孛右攵}跳上天，鸭儿惊得匾觜。
宋-释慧远-《偈颂一百零二首》@迦叶不闻闻，如来无说说。父子不相传，神仙无秘诀。君不见谢豹花开雨后春，杜鹃啼破梢头月。
宋-释慧远-《偈颂一百零二首》@老胡诞生四月八，韶阳乱棒打不杀。如今纵得十分全，顶门正眼依前瞎。
宋-释慧远-《偈颂一百零二首》@大道忘情绝去留，天伦何处觅踪由。七星利剑当锋按，八臂那吒辊绣球。
宋-释慧远-《偈颂一百零二首》@如是如是，脑门著地。不是不是，叉手长跪。是与不是，转无巴鼻。北人运至南方，货易获其厚利。
宋-释慧远-《偈颂一百零二首》@新罗国裹打斋锺，稳泛灵槎到月宫。仙侣不知何处去，秋声依旧著梧桐。
宋-释慧远-《偈颂一百零二首》@一尘入正受，诸尘三昧起。诸尘入正受，一尘三昧起。三昧与正受，门{左木右户下加上四下衣}作碓觜。起灭无定时，恰如眼见鬼。正受非正受，云何作道理。一去寥寥七百年，下载清风今未已。
宋-释慧远-《偈颂一百零二首》@十月今朝又初一，丛林正值开炉日。打斋卖饭也寻常，残杯冷炙谁能吃。天无门，地无壁。葫芦棚上种冬瓜，两手扶犁水过膝。跳金圈，吞栗棘，毡拍板对无孔笛。屈屈，独脚山魈解双踢。去年冬裹无炭烧，今年定是无火炙。饥时饥到眼睛黄，穷时穷至赤骨力。
宋-释慧远-《偈颂一百零二首》@人天道大梅阳老，佛祖功恢临济宗。赤手擘开无字印，冤家何处不相逢。
宋-释慧远-《偈颂一百零二首》@梅阳老嘱付此衣，遮护得山僧一半。借问搭来何所宜，恰似当年卖柴汉。酱裹堕，雪中炭，留与丛林斫额看。君不见睦州严陵滩畔兜率寺裹有个陈蒲鞵，解道秦时{左车右度}{左车右东}鑽。
宋-释慧远-《偈颂一百零二首》@一二三，四五六，萨达麻绳难辨的。翻身掷地向人前，鼻孔眼睛俱突出。
宋-释慧远-《偈颂一百零二首》@咄咄牯牛儿，森森头角露。姿贪肥腻草，胀杀孃生肚。忆昔未离群，已作牛王步。今既离群去，触讳没回互。没回互病最堪忧，灌澉依前是好牛。有时喜，未跨门栏先撒{尸下加叁去三}。有时瞋，掉尾昂头不顾人。有时好，舌端揽尽千峰草。有时恶，掣断鼻头双服索。而今风和日暖，江南江北去何之，伫看深耕浅种拕犁杷正当时。稍乖角，觅便宜。老夫不惜操刀手，生捉归来活剥皮。
宋-释慧远-《偈颂一百零二首》@弯弯初生如櫜弓，团团次第漾悬镜。人间起舞争清辉，影落秋江验邪正。圆也缺也乌足论，体也用也谁能分。潦倒南泉没碑记，夜随流水绕孤村。
宋-释慧远-《偈颂一百零二首》@老婆二八少年时，羞向人前舞枯枝。而今要嫁便改嫁，谁管傍人说是非。
宋-释慧远-《偈颂一百零二首》@良宵正月一，日从东畔出。照见耆阇峰，回环指□中。坐断石桥路，凡圣无回互。佛祖生冤家，相逢若稻麻。雪消春雨过，碓觜也生花。
宋-释慧远-《偈颂一百零二首》@一心不生，万法无咎。木匠带枷，自作自受。有心无法，受报好丑。有法无心，天长地久。心生法生，乌飞兔走。心灭起灭，倒翻筋斗。口似鼓椎，眉如扫箒。
宋-释慧远-《偈颂一百零二首》@一粒红稻饭，几滴牛领血。凭君子细看，我亦难分雪。耕者耕未已，种者种不歇。目望九霄云，谁顾三伏热。秋收政其时，全在要精洁。升合等平分，彼我言词绝。暗室不可欺，吃水也防噎。上人饱法味，道眼能昭彻。归来满钵香，坐断水云舌。金毛恣翻踯，异兽潜深穴。栗棘金刚圈，略不通水泄。百草头边著眼看，七星用处当风截。
宋-释慧远-《偈颂一百零二首》@新岁有来由，烹茶上酒楼。一双无两脚，半个有三头。突出神难辨，相逢鬼见愁。倒吹无孔笛，促拍舞梁州。
宋-释慧远-《偈颂一百零二首》@瞎堂也有三个诀，靠倒云门乾屎橛。一双白大吃泥鳅，两个鹭鸾吞石蠮。
宋-释慧远-《偈颂一百零二首》@堂前开饭掂，屋裹贩扬州。南泉翻盐落酱钢，赵州老鼠入牛角。
宋-释慧远-《偈颂一百零二首》@久雨不晴，务在丙丁。修罗合裳，菩萨生瞋。佛也不会，波期转经。拗直作曲，弄假像真。好是明明说与，从教鸭听雷声。
宋-释慧远-《偈颂一百零二首》@陕府铁牛口门窄，嘉州石佛耳轮长。惊起暮天沙上雁，海门斜去两三行。
宋-释慧远-《偈颂一百零二首》@初二十六，虀羹豆粥。日午夜行，投明暗宿。
宋-释慧远-《偈颂一百零二首》@我闻禅师，荣领天竺。山色湖光，争辉夺日。佛法禅道，日月灯烛。眼放电光，机逾臂竹。说云门禅，如珠走盘。唱无生曲，铿金戛玉。千眼洞明，万机攒簇。佛祖并驱，水云叠足。掣颠掣狂，可记可录。诳哧闾阎，鼓荡流俗。眉毛厮结，形影相逐。把手共行，孤峰独宿。彼上人者，难继高躅。因甚如此，为佗牵犁入市，骑牛上屋。七九从来八十三，六六何曾三十六。
宋-释慧远-《偈颂一百零二首》@阿呵呵，也大奇，折臂修罗舞柘枝。急如闪电，疾如飞毛，{鹩左下换目右换皮}翣眼迷痴，得便宜是落便宜。
宋-释慧远-《偈颂一百零二首》@腐鞲架壁本无情，致雨兴雷自有因。倾倒十年放火口，高谭一夜动公卿。林长老，久相亲，仙宫回首玉为楼。楚语吴歌曲调新。羚羊已挂悬崖角，猛虎难藏露地身。万机彻处若为酬，千圣头边合自由。佛国乍归金作界，
宋-释慧远-《偈颂一百零二首》@大哉释迦文，生下便作怪。南北东西行，点胸也忒杀。弃舍轮王位，反受父母拜。六载向雪山，精进修净戒。明星才出现，证道果能快。分别说三乘，惹得一身债。最后向灵山，拈花索买卖。十万众人前，就中无一介。独有迦叶波，和赃与捉败。二千年前且放过，直至而今被佗坏。坏不坏，主元在。主既在，休厮赖。
宋-释慧远-《偈颂一百零二首》@平生学弄蛇，是蛇皆可弄。唯有遮一条，咬人不可动。轻轻动便觉，和身入草蓬。草蓬深，无处寻，不用寻。好水好山留不住，千岩万壑听龙吟。
宋-释慧远-《偈颂一百零二首》@寒山扫松径，拾得拂苍苔。凭杖东君些子力，一时吹入我门来。
宋-释慧远-《偈颂一百零二首》@古圣伽蓝，一切成见。未跨三门，先跨三门，先见佛殿。
宋-释慧远-《偈颂一百零二首》@毗耶离瞎人撞彩，摩竭陀哑子吃瓜。新长老到遮裹，棒头开正眼，拳下作生涯。
宋-释慧远-《偈颂一百零二首》@良宵三月十五，依旧神歌鬼舞。未须三四吐吞，且看七八吞吐。临济瞎驴倒跨，云门正法眼普。三人证鳖成龟，一任衲僧气鼓。休气鼓，甜者甜兮苦者苦。偃月长蛇不用呈，发机自有千钧弩。
宋-释慧远-《偈颂一百零二首》@山僧有个不是，丧尽衲僧巴鼻。惊回陕府铁牛，吞吐山河大地。
宋-释慧远-《偈颂一百零二首》@四月上夏渐热，善疗也须调摄。文殊眼裹抽筋，金刚脑后拔楔。须弥{左孛右攵}跳上天，海底昆化吐舌。几度长歌几度愁，一回饮水一回噎。
宋-释慧远-《偈颂一百零二首》@徐六担板，我则不然。初三十一，不用择日。鼻子剔穿，眼睛突出。撞者露柱，参学事毕。
宋-释慧远-《偈颂一百零二首》@云外千峰秀，目前双涧清。若作如是会，永劫受沉沦。
宋-释慧远-《偈颂一百零二首》@金地岭胸中丘壑，赤城山皮裹阳秋。华顶峰脑门著地，桐柏观稽首叩头。
宋-释慧远-《偈颂一百零二首》@今朝七月初一，丛林法岁将周。便请解开布袋，相从触处□游。解与不解总得，而今要休便休。凡圣本无忌讳，佛魔总是冤仇。静悄悄没干涉，闹浩浩莫能收。东行不见西行利，一叶落知天下秋。
宋-释慧远-《偈颂一百零二首》@锦江巨浪连三峡，九陇峰高接五天。中有导师口生角，眉毛落尽脚跟穿。击科嘉州石佛眼中火出，惊回陕府铁牛鼻孔生烟。阿呵呵，莫怨天。有利无利，不离行市。伸手缩手，无沈无偏。酽茶三五碗，意在镬送边。
宋-释慧远-《偈颂一百零二首》@容路如天远，情忘道义深。虚空无向背，何处觅家音。
宋-释慧远-《偈颂一百零二首》@道大兮功不立，隅无兮方莫存。跨鳌头兮归巨海，挟月角兮出天门。
宋-释慧远-《偈颂一百零二首》@大地毗同岚起，人天觉树摧。白云归大壑，惨雾结成堆。淼淼江天门，声声唤不回。
宋-释慧远-《偈颂一百零二首》@长连床上，北俱卢洲。吃继吃忽，遍界冤仇。
宋-释慧远-《偈颂一百零二首》@一是二，二是三，咬定牙关彻底参。闹浩浩时双手掷，赤条条处两肩担。文殊老，强指南，□门三顿实难甘。五峰山下翻筋斗，八达衢头转放憨。
宋-释慧远-《偈颂一百零二首》@大地山河不现，虚空冷汗通身。拄杖头边路绝，髑髅眼裹抽筋。
宋-释慧远-《偈颂一百零二首》@虎穴魔宫阔步挨，犁耕拔舌待君来。摩云鼻孔须胡品，闹裹相逢鬼擘开。不离刀山居马腹，便从炉炭入驴胎。一句子，不须猜，虾蟆头上戴青苔。延宾岂在预安排。换手捶胸何处去，
宋-释慧远-《偈颂一百零二首》@今朝六月初五，明眼衲僧难睹。惊回座□□龟，咬杀街头石虎。磨镇旗，挝铁鼓，破口羊治闲佛祖。起坐相随独自行，夜漏声沈日卓午。
宋-释慧远-《偈颂一百零二首》@今朝腊月二十，依旧眼横鼻直。从头收拾将来，恰此一棚杂剧。便是抹土涂灰，我也阿谁相识。九百木大小进，处分全由节级。忽然出至棚前，也解打躬相揖。驼起要打便打，放下要泣便泣。蓦然冷笑一声，笑倒判官五十。
宋-释慧远-《偈颂一百零二首》@梦魂飞锡下天台，疑是佗方酬供来。石室乍归於雾冷，海山风月满楼台。
宋-释慧远-《偈颂一百零二首》@曾到未到俱吃茶，不在沾唇眼便花。若是谢家船上客，肯来平地摝鱼虾。
宋-释慧远-《偈颂一百零二首》@一雨洗郊原，千山锁寒色。底事不须论，元胡口门窄。
宋-释慧远-《偈颂一百零二首》@仲冬十一月半，冷地急著眼看。春来草木还青，冬去冰霜自泮。谁知两个五百，元来合成一贯。纵饶百炬真金，也入红记再煅。衡门突出古菱花，由胜秦时{左车右度}{左车右东}鑽。
宋-释慧远-《偈颂一百零二首》@神仙秘诀妙难传，秃头修罗打左拳。夜半归来无觅处，忍饥高卧饭箩边。
宋-释慧远-《偈颂一百零二首》@钵盂盛世界，拄杖搅沧溟。鱼龙俱削迹，佛祖也逃形。日午全机现，乌沉未出轮。秋高山月白，春至烧痕青。
宋-释慧远-《偈颂一百零二首》@春日迟迟，春风浩浩。绿水绕腰，青山戴帽。柳绿花红，鸦鸣鹊噪。大施门开，何处著到。
宋-释慧远-《偈颂一百零二首》@两阵交锋笑似嗔，眉倒卓眼生筋迟。溪山云月谁为侣，南北东西绝近邻。
宋-释慧远-《偈颂一百零二首》@建山徐廷干，三请谭般若。未跨浮山门，一时说了也。更开破天口，塞破太虚空。潭南湘之北，赵州西院东。掷下金刚圈，更饶栗棘蓬。百千万亿个，吞跳无有穷。幸有当阳险崖句，山僧不敢重下注。月裹麒麟笑揭天，泥牛拔断珊瑚树。
宋-释慧远-《偈颂一百零二首》@而来与一杓咸盐酸醋，北来与一杓苦菜淡虀。吃则因邪打正，不吃则东自西。
宋-释慧远-《偈颂一百零二首》@红霞穿碧落，白鹭点苍苔。不得颜良首，谁能叹善哉。根向梢头出，子从花裹开。只遮是，不须猜，青山绿水鬓边腮。有时寻不见，依旧却还来。
宋-释慧远-《偈颂一百零二首》@当年四月初八，老胡旧病再发。云门遇水脱鞵，且莫随佗孟八。九龙吐水沫金躯，七步周行总不如。稽首归依乾屎橛，胡须更撞赤须胡。
宋-释慧远-《偈颂一百零二首》@水满花肥春正长，东君作意脑愁肠。同风未必如吾蜀，鼻观先闻荔子香。
宋-释慧远-《偈颂一百零二首》@文殊尽力一问，维摩结舌无言。布袋长时落魄，饮光论劫坐禅。鼻孔只在面上，口皮不离唇边。四个合成两个，三钱置得一钱。而今除本算利，且喜本利俱全。
宋-释慧远-《偈颂一百零二首》@会得浮山两错，佛祖从头架阁。若还依旧宁馨，若极黄病白鹤。
宋-释慧远-《偈颂一百零二首》@若能离诸相，即入法王家。法王无二法，无法即是家。是故法王法，当甚苦瓠瓜。
宋-释慧远-《偈颂一百零二首》@云笼岳顶，月印波心。私道车马，官不容针。著底一任著，不著底一任不著。虎□龙句，兔头生角。春光夜雨昼晴，不怕和根烂却。
宋-释慧远-《偈颂一百零二首》@门外春将半，岩花带雨开。信从天外至，人自日边来。虎啸风生谷，龙吟雾满腮。相逢眉盖眼，平地舞三台。
宋-释慧远-《偈颂一百零二首》@庵内不知庵外事，铁额铜头不相似。定花板上打秋鞑，猛虎舌头书卍字。
宋-释慧远-《偈颂一百零二首》@天书下十诏，云恩飞九重。万邦归正化，千载一遭逢。
宋-释慧远-《偈颂一百零二首》@电卷星驰作者知，倒施逆用猛提撕。霜华宝剑当风按，忿怒那咤斫额窥。
宋-释慧远-《偈颂一百零二首》@圆机互唱脱名模，妙应还同转辘轳。北济渊源连海峤，西岐枝叶茂江湖。一句子，彻天衢。草木虫鱼随物化，山川海岳亦欢呼。大千世界归明主，万国梯航贡帝都。
宋-释慧远-《偈颂一百零二首》@风卷云天小艇斜，烟波深处作生涯。丝纶掣断双关手，抉出骊龙眼裹沙。
宋-释慧远-《偈颂一百零二首》@托迹但知忘世故，栖芦何事不容闲。已能蹑足龙门过，试把轮钩扬碧湾。
宋-释慧远-《偈颂一百零二首》@青花山色挼蓝翠，潋滟湖光照眼新。珍重导师居此地，颓纲振举是其人。
宋-释慧远-《偈颂一百零二首》@言无展事，语不投机。顶门著眼，颔下安眉。圣凡路绝，事理俱非。刀截春风，锯解称锤。刀锯俱妙，明暗可追。刀锯不尔，二破一亏。阿呵呵，也大奇。风卷怒涛天际阔，莫教断送老头皮。
宋-释慧远-《偈颂一百零二首》@年年腊月三十日，家家门首钉桃符。苦菜澹虀随分有，残杯冷炙阿谁无。大丈夫，德不孤，酣酸不用挂葫芦。收白牯，放狸奴隶。地碓舂粳光似玉，沙瓶煮豆软如酥。穷鬼子嘴，卢都一饱，但知忘百念，更有何人得似渠。从此华山图籍上，更添潘阆倒骑驴。
宋-释慧远-《偈颂一百零二首》@浓云泼墨无回互，疾焰过风不可窥。赖有金华慈悯力，火坑化作白莲池。
宋-释慧远-《偈颂一百零二首》@三世诸佛转法轮，一大藏教说不尽。象骨当机正令行，玄沙见机行正令。或说或听闻不闻，电卷星飞谁与论。拨转那边关捩子，眉毛留得数茎有。
宋-释慧远-《偈颂一百零二首》@来日书云节，新阳岁月更。泥牛光影乱，石女肚膨脝。迤逦蛇吞瓮，相将虎眼横。春风一阵至，敢与百花争。
宋-释慧远-《偈颂一百零二首》@两阵交锋出战时，旗钥倒卓鼓无槌。丝毫不犯将军令，独脚机关各自提。
宋-释慧远-《偈颂一百零二首》@正如穷汉破衫袖，也不与万法为侣。捺著头，掀尾举，西江吸尽铁船浮，活捉泥牛和角煮。泼天大，些子许，君不见二月三月寒食天，桃花杏花落如雨。一口吸尽西江水，栗棘金圈饶得底。解道心空及第归，此去西天十万里。
宋-释慧远-《偈颂一百零二首》@学道如学射，久久自中的。一句透天关，万机俱丧迹。
宋-释慧远-《偈颂一百零二首》@参透西来鼻祖禅，乘时东去广流传。镬汤炉炭随缘人，剑树刀山自在攀。教海义天休更问，龙宫宝藏岂能诠。翻身师子通涂妙，活捉魔王鼻孔穿。
宋-释慧远-《寄{左亻中幺右刃}堂仁和尚》@一击当机，千圣莫窥。佩无文印，著粪扫衣。踞魔王殿，开邪见扉。说禅说道，恶口臊齿。论心论性，撒屎撒尿。牵犁上树，拗折称锤。抗戾佛祖，倒行逆施。不是{拗扌换亻}堂，更是阿谁。曲罢酒阑人不会，断肠依旧画娥眉。
宋-释慧远-《寄超然居士》@瀫水一言亲领略，桐城千里重相闻。节角谣讹斩新句，不知居士与谁论。
宋-释慧远-《寄道场全和尚》@雪顶昆仑著意猜，十头罗刹笑颜开。镬汤冷处君先入，浒眼横时待我来。
宋-释慧远-《寄骥禅人》@姑苏台畔恶相从，海涌峰前事亦同。故国梦回春已走，水云相望一帆风。
宋-释慧远-《寄体首座》@白石山头衲子多，泥牛吸尽井中波。佗年布袋重开口，佛祖依前不奈何。
宋-释慧远-《寄汪状元》@全机倒用若为酬，尽法无民未肯休。金马玉堂留不住，依前屋裹贩扬州。
宋-释慧远-《寄杨高士》@富有十年别，贫无一觉眠。好来同夜话，相共酌清泉。
宋-释慧远-《寄源大师》@学佛以悟为则，虚词不入公门。君看羲之草圣，一点入石三分。
宋-释慧远-《寄中竺妙禅师》@湖山添得老魔王，舌卷风雷眼放光。背却法堂重勘破，不知谁与我分赃。
宋-释慧远-《金华圣者赞》@御兵戈刀，斧不能斫。经大劫水，火不能著。姊夫小舅有来由，佛面猪头何处求。二百年来龟岭下，三山依旧水东流。
宋-释慧远-《镜庵》@古镜破来庵许大，秋毫未尽眼能宽。江湖不记三生梦，风月惟余一钓竿。
宋-释慧远-《楞严六根·非身觉触》@舜若多非身觉触，闭门塞户栽荆棘。邈得虚空恰似渠，似渠也是闲相识。
宋-释慧远-《楞严六根·非眼能见》@阿那律陀天眼观，大千摄入一毫端。掌中谩说庵摩勒，无限苍生被热谩。
宋-释慧远-《楞严六根·无鼻嗅香》@殑伽河神非鼻香，贫儿乍富也寻常。莲河岸上曾遭叱，祸出私门变吉祥。
宋-释慧远-《楞严六根·无耳能闻》@跋难陀龙能听闻，净名结舌若为论。行到山穷山尽处，虚空依旧塞乾坤。
宋-释慧远-《楞严六根·异舌知味》@憍梵钵提知此味，苦涩咸酸那裹是。一举如能至梵天，超证如来真实钱。
宋-释慧远-《楞严六根·意根了知》@金色头蛇意根灭，圆明了知无处雪。草鞵跟断眼皮横，善财拄杖生三节。
宋-释慧远-《李抚干牧牛图》@道是沩山水牯牛，轮佗黑子却赢筹。不是沩山水牯牛，赢佗白子却轮筹。黑白未分头角露，输赢不是遮头牛。绳已断，鼻无钩，掉尾昂头得自由。云山无限青青草，香水和烟细细流。饥时放，饱时收。临风轰起一声笛，回首家山万事休。
宋-释慧远-《临济和尚赞》@吹毛未举，鲜血淋漓。涂毒才挝，遍界横尸。机如劈竹，口似鼓槌。二百年前江西湖南杀人放火，三千里外山东河北夺鼓搀旗。掀翻大海，倒坐须弥。青草步头行正令，白拈手裹觅便宜。咄咄！小厮儿{囗里加力}，我且问你，瞎底正法眼分付阿谁？
宋-释慧远-《妙喜南还以偈迓之》@闻道天书下禁闱，定知云迹会枢机。铜驼千载今休同，一段风光本彩归。
宋-释慧远-《木平和尚赞》@岳耸渊深，貌古神清。渴有米汁，馔无佳珍。龙床头卖弄草鞵两脚，御舟前突出云衲半身。举棹迷源兮{左木右户下加上四下衣}索已露，移舟别水兮眼倒生筋。敢道不劳斤斧，夫是之谓木平。
宋-释慧远-《南翔寺》@无数青山伴我行，更将清浅濯尘缨。枕流漱石真吾事，买片闲田就此耕。
宋-释慧远-《普化和尚赞》@热发风狂，跃倒饭床。挨脚脱漏，倒翻筋斗。坏佗临济一生禅，哑却盘山三昧口。有进好，未必好。有时恶，未和恶。有时把个破木铎。大悲院裹趕村斋，直至而今无摸索。
宋-释慧远-《钱知县祈嗣求颂》@明珠在掌犹遗坠，辉玉囊中不失时。幸有观音玉环手，何劳更诵梦熊诗。
宋-释慧远-《示禅人》@铁石身心来问道，惯调金镞若为酬。棒头喝下随流入，靠倒沩山水牯牛。
宋-释慧远-《示禅人》@一句全提绝灯伦，万机不到始通津。道人别有遮天眼，四海无家总是亲。
宋-释慧远-《示禅人》@顾鉴全抽彻底参，新丰三顿实难甘。到头恩怨无余地，赢得儿孙转放憨。
宋-释慧远-《示禅人》@六尘不恶机难测，三昧无声妙莫穷。脱体顿抛忘朕迹，瞎驴何处觅行踪。
宋-释慧远-《示禅人》@悬崖捉拍舞三台，死虎惊忙眼豁开。圣地不生凡草木，果然亲见瞎堂来。
宋-释慧远-《示禅人》@风前突出醯罗眼，格外单提栗棘禅。百草头边玄路绝，到家不直半分钱。
宋-释慧远-《示干水碓化士》@转辘辘时难近傍，立停停处绝承当。硙磨碓捣从来事，磕破浑仑总不妨。
宋-释慧远-《示化士》@披毛戴角学无生，剑树刀山敢次行。不向五峰吞栗棘，争知日午打三更。
宋-释慧远-《示化士》@身如椰子胆如天，喝道来参栗棘禅。按下云头轻领过，口皮元只在唇边。
宋-释慧远-《示化士》@临济家常添钵游，知音才见不轻酬。掩门归去陈嘉馔，直至而今饱未休。
宋-释慧远-《示化士》@拄杖生根挑不上，钵盂无底满盛归。净名何用空惆怅，哭罢香严与不知。头蓬松兮郡辨，耳卓朔兮莫窥。渡口船回人借问，寒山南畔石桥西。
宋-释慧远-《示化士》@顾在机前发，鉴从顾后抽。法身藏北斗，船子下扬州。西海风为线，三山月作钩。回戈拨龙尾，伫看钓鳌头。
宋-释慧远-《示李才翁宣教》@吾官学佛几经秋，梦裹书空醒便休。会得三吴灭门句，也须亲到百花洲。
宋-释慧远-《示僧》@两个童儿舁木鼓，左边打了右边舞。刹那变现百千般，分明示君君记取。
宋-释慧远-《示无住道人》@打破从来净洁禅，万机攒簇髑髅前。横身塞断来时路，一句当机日丽天。
宋-释慧远-《释迦出山相赞》@大哉释迦文，福聚海无量。此地少朱砂，赤土以为上。我今稽首礼赞扬，留作人天作牓样。
宋-释慧远-《双林无著轩》@卓尔群机赴，陶然万象沈。湖天浮水远，岸石浸云深。雨霁月华透，风摇山影侵。灵然超八达，廓彻妙明心。
宋-释慧远-《四威仪》@行，日午归来打八更，荒草裹，结舌话无生。
宋-释慧远-《四威仪》@住，和声塞断来时路。斗柄垂，风云常满肚。
宋-释慧远-《四威仪》@坐，往来凡圣如推磨。罢休休，相招不肯过。
宋-释慧远-《四威仪》@卧，精进谁知成懒惰。念摩诃，不如还忍饿。
宋-释慧远-《送惠冲禅客》@老冲问法如春雷，忿怒那吒挽不回。龙驰虎骤劈箭催，暴风狂雨山岳摧。我亦随分圆机应，出必取也战必胜。如珠走盘盘走珠，星飞电转了无余。佗年呵风骂雨，巍巍独坐妙峰顶。伫看杀人放火，炯炯双眸烁太虚。
宋-释慧远-《送九峰长老归旧隐》@铁面波斯驾怒涛，黑风才起浪头高。倒撑小艇抽金镞，恰似将军入不毛。
宋-释慧远-《送了禅人》@未明定观三千界，且看江西十八滩。照出芙蓉城下月，金波影裹麦秋寒。
宋-释慧远-《送能首座住紫箨》@驱耕夺食继心灯，互换交驰贷物增。道大莫如空冀北，功恢高揖岭南能。
宋-释慧远-《送日本国觉阿金庆二禅人游天台》@佛子亲从日本来，人天随步叹奇哉。一机拶出金牛舞，千圣当头正眼开。
宋-释慧远-《送日本国觉阿金庆二禅人游天台》@杀人放火大慈悲，禅教俱非道莫齐。平地一声师子吼，释迦弥勒竖降旗。
宋-释慧远-《送日本国觉阿金庆二禅人游天台》@佛子飞帆过海来，好携瓶锡上天台。国师尚有灵踪在，宝塔巍然正面开。
宋-释慧远-《送日本国觉阿金庆二禅人游天台》@达磨西来教外宗，了无言说立全功。单传直指通身眼，谁信从前彻骨穷。
宋-释慧远-《送万年化主兼简妙净居士》@石桥路嶮横身入，牛宿峰高{左卑右页}面看。不是闾丘贤太守，谁能闲识老丰干。
宋-释慧远-《送杨高士归蜀》@龙驰虎骤道何存，肯转灵丹奉至尊。令下家山方下准，瓢中日月掌中分。昔年握手登金殿，今日擎拳出禁门。我欲送君迷旧隐，桃源流水杏花村。
宋-释慧远-《送宜长老住林泉》@脱珑掣辔换皮毛，水远山长道自高。平澹家风随分展，割鸡时暂屈牛刀。
宋-释慧远-《送之书记》@大用现前全体是，圣凡情尽影难留。钵盂根底三千界，拄杖头边四百州。云作伴，月为俦。到家别有通天路，把定牢关辊绣球。
宋-释慧远-《颂》@雪霁长空，迥野飞鸿。段云片片，向西向东。
宋-释慧远-《颂古》@静鞭声裹驾头来，紧握双拳打不开。打得开，云压香尘何处是，静鞭声裹驾头来。
宋-释慧远-《颂古十五首》@老胡一击许谁知，大冶红炉片雪飞。青草冢间留不住，白云还望故山归。
宋-释慧远-《颂古十五首》@接著一个半个，觅得三文两文。谁知破布袋裹，许多弥勒世尊。
宋-释慧远-《颂古十五首》@良哉观世音，旋闻与声脱。犬吠驴鸣休未休，世出世间活鱍鱍。
宋-释慧远-《颂古十五首》@见处孤危立处高，急如石火利如刀。到家问路家何在，掀倒棋盘脱布袍。
宋-释慧远-《颂古十五首》@电卷星飞，珠回玉转。打破面皮，赤心片片。
宋-释慧远-《颂古十五首》@三唤三应，更饶贴称。月逗寒窗，水归巨浸。负汝负吾，全锋敌胜。
宋-释慧远-《颂古十五首》@起模画样弄精魂，拂迹除踪更见人。行到山穷山尽处，满天云散月华明。
宋-释慧远-《颂古十五首》@行行月冷风高，步步山寒水深。逢人披肝露胆，见义劈腥剜心。
宋-释慧远-《颂古十五首》@你爱我笊篱，我爱你木杓。主山才放高，案山又岌嶪。居士大同师，将错便就错。归去来兮天地宽，一对铁槌何处著。
宋-释慧远-《颂古十五首》@佛性分明脱有无，醋酸何用挂葫芦。薄雾轻烟留不住，扁舟已过洞庭湖。
宋-释慧远-《颂古十五首》@换捶胸明哭老爷，棺材未出死尸斜。不如掘地深埋却，管取来年吃嫩茄。
宋-释慧远-《颂古十五首》@南北东西老赵州，见人骑马也骑牛。清风月下寻归路，夫子门前问孔丘。
宋-释慧远-《颂古十五首》@明暗双双照用分，几人亲到孟尝门。街头不识真弥勒，却向灵山问世尊。
宋-释慧远-《颂古十五首》@山花如锦水如蓝，亲见文殊接话谈。十字街头轻一拶，前三三对后三三。
宋-释慧远-《颂古十五首》@尽力当胸一拳，几个眉须堕落。更欲如何若何，普化空中木铎。
宋-释慧远-《颂古四十五首》@未离兜率降王宫，便就刀山入镬汤。等闲擒下白拈贼，满眼俱为败露赃。
宋-释慧远-《颂古四十五首》@毗蓝无裹丧佳声，分手徒劳布恶名。果是一文偷不得，至今虚作不良人。
宋-释慧远-《颂古四十五首》@十万众前无出路，冬瓜印子印何人。迦叶只因曾冷笑，至今隐在涅槃城。
宋-释慧远-《颂古四十五首》@家常侍客劝三杯，鴆酒不消吃一盏。当时裂破夜叉头，顶门突出醯罗眼。
宋-释慧远-《颂古四十五首》@才拈折箭断弦弓，随手双雕落碧空。打鼓看来君不见，万牛松在祝融峰。
宋-释慧远-《颂古四十五首》@马面驴腮无处雪，海竭山摧天地裂。老古锥，太孤绝。龟毛拂去眼中尘，兔角杖敲空裹月。
宋-释慧远-《颂古四十五首》@时临孤岛图，拭目望蓬莱。空山无人处，水流花自开。
宋-释慧远-《颂古四十五首》@咄咄瞎驴趁大队，眨上眉毛佛不会。白云断处是青山，行人更在青山外。
宋-释慧远-《颂古四十五首》@浓云泼墨半遮山，碎雨跳珠乱入船。卷导风来忽吹散，望湖楼下水如天。
宋-释慧远-《颂古四十五首》@参天白刃赤身挨，李顺王均破草鞵。德山智量过君子，活捉生擒立地埋。
宋-释慧远-《颂古四十五首》@梵志有钱时，能肥又能白。梵志无钱时，能瘦又能黑。十字街头立，被人唤作贼。
宋-释慧远-《颂古四十五首》@尊位如何，澄潭影裹探秋波。日面月面，铁眼铜晴安可辨。君不见一声霹雳兮雾罩长空，千眼顿开兮云收岳面。还见马师麽？病在膏肓，世须忌口。
宋-释慧远-《颂古四十五首》@搏风展翅拿沧海，直取龙吞也大奇。八臂那吒拦得住，和声扑碎五须弥。风前截断，句后全提。高出祖师三要印，不落云门第一机。噫！卢陂卢陂。
宋-释慧远-《颂古四十五首》@短帽轻衫宫样窄，舞遍胡笳十八拍，曲罢酒阑犹未归，归来月色和云白。
宋-释慧远-《颂古四十五首》@去若丘山重，来如一羽轻。去来无别路，倾盖白头新。
宋-释慧远-《颂古四十五首》@唱拍相随特地新，舞衣歌版不须呈。云间独有箫韶曲，未肯流传取次人。
宋-释慧远-《颂古四十五首》@案头获敕令行时，阃外全提杀活机。回首华山孤顶望，巨灵神亦竖降旗。
宋-释慧远-《颂古四十五首》@率陀天上翻筋斗，酆毕罗都汩{左石右仑}眠。醉后归来明月夜，笙歌引入画堂前。
宋-释慧远-《颂古四十五首》@不是风幡动，亦非仁者心。自从胡乱后，淈{左氵右盾}到而今。
宋-释慧远-《颂古四十五首》@楚王城畔水东流，独脚山魈跃气球。贪看六么花十八，不知船子下扬州。
宋-释慧远-《颂古四十五首》@神仙秘诀妙难传，秃顶修罗打左拳。半夜归来无觅处，忍饥高卧饭箩边。
宋-释慧远-《颂古四十五首》@登坛道士羽衣轻，呪力虽穷法转新。拇指破开地暗，蛇头攧落鬼神惊。
宋-释慧远-《颂古四十五首》@门裹有，门外有，不作严平犯牛斗。师子嚬呻野犴鸣，抉出离娄眼裹筋。伸一手，缩一手，重阳决定九月九。相唤相呼独自归，赤骨贫穷露双肘。
宋-释慧远-《颂古四十五首》@膏肓未必两边寻，好是良医双下针。死活不能全忌口，丧车背后念观音。
宋-释慧远-《颂古四十五首》@父严子逆事犹乖，宣德楼前问李差。断头剖腹从轻断，直待还魂合处埋。
宋-释慧远-《颂古四十五首》@汲水佳人立晓风，青丝放尽辘轳空。银瓶触破红妆面，零落桃花满井红。
宋-释慧远-《颂古四十五首》@两阵交锋笑似瞋，双眉倒卓眼生筋。溪山云月谁为侣，南北东西绝近邻。
宋-释慧远-《颂古四十五首》@不问有言无言，说甚见影见鞭。露柱口挂壁上，灯笼倒退三千。
宋-释慧远-《颂古四十五首》@塞破太虚空，关津更不通。文殊与网明，自西还自东。眉间拔剑频相顾，女子瞿昙立下风。
宋-释慧远-《颂古四十五首》@等闲饶舌话金襴，便与当头倒刹竿。从此天伦转无义，冷光犹自逼人寒。
宋-释慧远-《颂古四十五首》@韶阳一击最新奇，闹市门头直面提。倒岳倾湫全正令，电火石火去难追。
宋-释慧远-《颂古四十五首》@眼目高低鼻孔横，浅深轻重不多争。蠓虻虿上挨肩入，鸑鷟牙根借路行。便把长河搅酥酪，敢将粟柄作禾茎。后山未是潜身处，出没任佗乌兔更。
宋-释慧远-《颂古四十五首》@雾卷云收，雷奔电烁。眼暗耳聋。此错彼错。错不错，何处著。去兮住兮大匆匆，寂兮寥兮活鱍鱍。
宋-释慧远-《颂古四十五首》@饶君舌拄梵天，我也令行一半。赵州头戴草鞵，也是新繁轹鑽。
宋-释慧远-《颂古四十五首》@赵州狗子无佛性，石牛不怕师子吼。午夜云腾浪接天，海门一阵狂风扫。茫茫大地参玄人，眼裹无筋一世贫。掣电机关何处讨，头角峥嵘出荒草。
宋-释慧远-《颂古四十五首》@更深夜静好商量，携手相净入醉乡。姹女已归霄汉去，呆郎何事守空房。
宋-释慧远-《颂古四十五首》@无位真人赤肉团，电机旋掣走珠盘。金刚正眼泥弹子，烈焰光中侧足看。
宋-释慧远-《颂古四十五首》@门外雨滴声，家和万事成。归来无一物，令人忆镜清。
宋-释慧远-《颂古四十五首》@因我得礼汝，乾坤粟粒许。若要除三害，无过问周处。
宋-释慧远-《颂古四十五首》@神前拨帐问西来，直截当机指酒台。赤体袒肩头面礼，祸从天降不生灾。
宋-释慧远-《颂古四十五首》@暑往寒来春复秋，夕阳西去水东流。将军战马今何在，野草闲花满地愁。
宋-释慧远-《颂古四十五首》@飘飘一雁落寒空，步步追空觅雁踪。蹋破草鞵跟已断，巍然独坐大雄峰。
宋-释慧远-《题墨竹》@通乎笔端之有神，妙乎造化之有功。戏苍龙之引尾，背皓月而摇风。疏影无声乱寒墨，瘦枝有叶翻秋空。
宋-释慧远-《王知县求颂》@无一法与人，岂有二种语。居士门墙高，逢人恁麽举。石梁踏断眼皮横，师子游行无伴侣。
宋-释慧远-《维摩居士赞》@到处毁僧骂佛，知佗有官无官。善现屡遭呵责，瞿昙也被势谩。只有文珠不肯，吃气出来理问。遮汉自知无理，当时口似磉盘。
宋-释慧远-《瞎堂三句》@我有不入驴耳句，日盈月昃未容呈。出门会得天平错，未出门先举向君。
宋-释慧远-《瞎堂三句》@我有截水停轮句，人天路绝信来稀。等闲靠却过闲仗，门裹深沙眼{鹩左下换目右换皮}{嗤口换目}。
宋-释慧远-《瞎堂三句》@我有和烟钓月句，山摧海竭是生涯。到头贫富知恩少，收拾归来总一家。
宋-释慧远-《瞎堂三句》@瞎堂一句分三句，纯钢打就生铁铸。半夜乌龟脱壳飞，星罗云散无寻下。
宋-释慧远-《香林远和尚赞》@十八年参甚麽禅，云门奥旨要人传。蓦然合著大石调，斩新腊月火烧山。
宋-释慧远-《雪峰和尚赞》@三回访道投子，九度亲到洞山。末后归初非句，从都盖地盖天。三个木球开鬼眼，无端羁锁落人间。
宋-释慧远-《盐官和尚赞》@老倒放，不会事，扇破觅，犀牛儿。尚有遗风余烈，{左口右发}吒哒哩嚤呢。
宋-释慧远-《杨岐和尚赞》@劄杨岐，独脚寨。嚇临济，小厮儿。栗棘金圈输贷价，土旷和人稀卖与谁。只将破草鞵泥弹子，向十字街头换得眼晴三百担。人亦不觉，鬼也不知，噫嘻嘻，半夜归来日卓午，虚空依旧画娥眉。
宋-释慧远-《游刘阮洞》@云深露冷无人到，小径阴云翠欲迷。吊罢神仙古时迹，乱峰影裹听猿啼。
宋-释慧远-《玉泉皓和尚赞》@倒施逆用，独掇单提。乌飞兔走，虎骤龙驰。晷运推移兮日南长至，布裩不洗兮无来换替。从教撒土抛沙，自在碗鸣{尸下加豕}沸。我今稽首楼至如来，揭谛揭谛波罗揭谛。
宋-释慧远-《云门大师赞》@倒著睦州破蒲鞵，辊雪峰烂球子。鴆鸟飞空草不生，毒龙入水鱼皆死。单提独掇验人关，逆顺双行绝往还。遗烈尚余风凛凛，至今犹有一斑斑。
宋-释慧远-《赠演说人》@西湖演士妙天机，舌转风雷口角飞。夺骑未闻沙寒冷，斩关先觉阵云低。前贤后圣从君数，水远山长我自知。皓首不须寻旧隐，到头谁是复谁非。
宋-释慧远-《志公和尚赞》@一据独龙冈，三朝扬圣化。擘破老面皮，索尽辽天价。当时误杀张僧繇，谁料而今转更遥。描不成，画不就，三个骰儿抛十九。一段风光何处有，曲尺翦刀并扫箒。
宋-释慧远-《朱伯可求颂》@凤凰山下方求隐，摩竭城中又转身。星电交驰何处是，旋机倒用若为陈。居士门高无异说，山僧行处脱根尘。风作伴，月为邻，三眼摩醯笑似嗔。
宋-释慧远-《子湖有狗上取人头中取人心下取人足》@子湖有狗取人头，大笑长歌出画楼。落日断霞连岳顶，牧童归去倒骑牛。
宋-释慧远-《子湖有狗上取人头中取人心下取人足》@子湖有狗取人心，见说黄河没底深。华表柱头留语后，更无消息到如今。
宋-释慧远-《子湖有狗上取人头中取人心下取人足》@子湖有狗取人足，舞罢饶君三两曲。玉{左革右登}金鞍挽莫回，夜来依旧芦花宿。
宋-释及浦-《谒曹娥庙》@辍棹江头谒孝娥，断碑枯柏尚嵯峨。生为女子即如此，身是男儿又若何。千古美名昭日月，一躯灵骨葬藤萝。沈魂欲酹不知处，无限西风起碧波。
宋-释继昌-《偈四首》@五陵公子争夸富，百衲高僧不厌贫。近来世俗多颠倒，只重衣衫不重人。
宋-释继昌-《偈四首》@木佛不度火，甘露台前逢达磨。惆怅洛阳人未来，面壁九年空冷坐。
宋-释继昌-《偈四首》@金佛不度炉，坐叹劳生走道途。不向华山图上看，岂知潘阆倒骑驴。
宋-释继昌-《偈四首》@泥佛不度水，一道灵光照天地。堪羡玄沙老古锥，不要南山要鳖鼻。
宋-释坚璧-《洞山吃果子》@尽力提来不等閒，要寻知已验来端。可怜临水探红尾，依旧茫茫失钓竿。
宋-释坚璧-《化胡椒》@异国传来种性殊，圆陀陀似蚌中珠。不□□艳照明月，自有辛香压五湖。
宋-释坚璧-《偈颂二十一首》@日月如弹丸，顽心似坚石。坚石不可融，弹丸易跳掷。始见踏青行，相将年又极。谁将后夜霜，换我双鬓黑。有个不老方，诸人识不识。
宋-释坚璧-《偈颂二十一首》@晷运推移，日南长至。一夜东海乌龟，吞却南山鳖鼻。
宋-释坚璧-《偈颂二十一首》@大用全提作者知，烁迦眼活电光迟。大悲院里翻身处，临济甘为小厮儿。
宋-释坚璧-《偈颂二十一首》@今朝六月中，嘉田雨沾足。山房冷似冰，千山拥寒玉。祖意不西来，法身无展缩。水上挂灯毬，镇州出萝蔔。三盏不沾脣，百味皆具足。
宋-释坚璧-《偈颂二十一首》@寰中独照万机息，壶外分权六国清。四海晏然王化里，不须当道话升平。
宋-释坚璧-《偈颂二十一首》@释迦悭，迦叶富。欺负乎人，夸张莽卤。五天不纳到支那，塞壑填沟无避处。无避处，不遮护，汲兴相逢，如涂毒鼓。直须亲切一回来，莫似邯郸学唐步。
宋-释坚璧-《偈颂二十一首》@玉象吞狮子，泥牛上绣鞍。御楼观射猎，不是刈茆田。
宋-释坚璧-《偈颂二十一首》@仲冬严寒，一阳长至。佛祖有机关，俱落第二义。岂不见沩山寂子与香严，未免将泥土里洗。
宋-释坚璧-《偈颂二十一首》@园林宿雨不胜清，岩谷舂撞万杵鸣。个里豁开千圣眼，不闲弓矢贺升平。
宋-释坚璧-《偈颂二十一首》@皓月当空，寒江不动。万里清光，曾非别共。蚌孕珠而无从，兔怀胎而非种。万别千差，波腾海涌。卷舒只在一毫端，不用浑家生奉重。
宋-释坚璧-《偈颂二十一首》@十日梅天晓未晴，千岩俱作偃溪声。直饶透出威音外，犹较曹山半月程。
宋-释坚璧-《偈颂二十一首》@及时阳焰欲烧空，中有清凉一径通。众苦不来寒暑尽，铁昆仑卧水晶宫。
宋-释坚璧-《偈颂二十一首》@空手把锄头，步行骑水牛。凭兹陪睿算，垂拱亿千秋。
宋-释坚璧-《偈颂二十一首》@法法不隐藏，古今常独露。槐影转清阴，风催岩下雨。厨库对僧堂，灯笼挂露柱。只有一处最譊讹，半夜泥蛇吞石虎。
宋-释坚璧-《偈颂二十一首》@树凋叶落，体露金风。尧眉八字，舜目重瞳。机如制电者，难寻踪迹。只惟磉盘者，蓦地相逢。翻地揭天休作解，新罗元在海门东。
宋-释坚璧-《偈颂二十一首》@木人夜半穿靴，难寻踪迹。石女天明不露，谁辨亲疎。枯木上一点春回，古渡头千寻寒雪。同门出入不来还忆渠，同气相求回来劫无说。
宋-释坚璧-《偈颂二十一首》@金叶银茎报有秋，明珠万斛堂中收。自从一饱家田饭，不用埋头向外求。
宋-释坚璧-《偈颂二十一首》@沤澄巨浸无踪迹，月转层峦显大功。刹海毫芒无欠剩，空山和月撼松风。
宋-释坚璧-《偈颂二十一首》@阴极俄惊一线回，石人岭上笑咍咍。摧残枯木非枯木，今日花从冷处玩。
宋-释坚璧-《偈颂二十一首》@相随步步见还难，墨刷骅骝锦绣鞍。一夜遍行南赡部，天明依旧立江干。
宋-释坚璧-《偈颂二十一首》@参禅须是铁汉，著手心头便判。直趣无上菩萨，一切是非莫管。
宋-释坚璧-《山居二首》@瓶孟古澗冷相依，云淡山寒月色微。眼底宾朋聊自足，屋头猿鸟恰忘机。山园茶笋疎疎有，世路人情惭渐稀。不记化权前后际，卷帘移榻看斜晖。
宋-释坚璧-《山居二首》@平生湖海竟何依，选得佳山赋式微。茗碗炉熏同宿学，蒲团禅板接初机。陂城水满芹尤滑，瓦缽肩挨粥未稀。睡起乌藤清兴在，不知老木挂残晖。
宋-释坚璧-《送坚知库》@埽尽法中闰，生憎佛是尘。堂堂一坚密，春至百花新。
宋-释坚璧-《送泉州僧》@洛阳桥下千寻水，象骨峰前万叠山。一只为渠吞却了，更无踪迹在人间。
宋-释坚璧-《送人》@六窗不著閒光景，七处休寻古佛心。放下不行凡圣路，改将黄叶当黄金。
宋-释坚璧-《送人》@千寻老干无寒暑，百鍊精金有变迁。脱尽皮毛空索索，不妨重结弟兄缘。
宋-释坚璧-《仰山见东寺索珠》@无言可对辉天地，无理堪伸夺夜光。离相离名言语道，泼天高价不寻常。
宋-释坚璧-《义副寺求》@拈却义，除却法，过现未来，不消一劄。大海波腾河四流，激湍衮衮吞三峡。须弥山王拊掌笑，江神河神俱{左足右孛}跳。留得珊瑚对月过时，九曲明珠无孔窍。
宋-释坚璧-《赞卿老真》@风萧萧，天空四壁。雨疎疎，岩花狼藉，乾剥剥，白浪浮天。寂寥寥，遍界荆棘。漾在栖云草莽中，堪嗟大地无人识。
宋-释坚璧-《赞真觉》@三回九度，见神见鬼。德山一棒，痛彻骨髓。敲老观门，泼瓦官水。而今冷坐眼麻眉，错认东瓜作碓觜。
宋-释坚璧-《自赞三首》@三际断，一亘空。转不转，功不功。迢迢物外像，矫矫岩间松。密密处不堪亲近，荒林里得意相逢。
宋-释坚璧-《自赞三首》@痴不自揆，老不知休。提真觉雀觜杖，用曹山老猫头。乾剥剥，冷湫湫。炙地薰天无气息，抛沙撒土觅冤讐。
宋-释坚璧-《自赞三首》@喻指喻马，何劳真假。说性说心，转见病深。灵山拈花，不曾动著。少林冷坐，徒自沈吟。良工欲写莫可写，汝曹敬之隔千林。山阴阴，水沈沈。苍苔雪径冷不彻，花鸟夕阳閒古今。真兮真兮，胡得而临。
宋-释简长-《步春谣》@春景欲饶物，客心独优柔。藉兹徘徊芳，强起寂寞游。新愁来易积，旧欢去难收。步春不得侣，不如步高秋。
宋-释简长-《感王太守见访》@行春拥隼旟，十里访禅居。煮茗沙泉白，调琴竹阁虚。致君公望重，对客宦情疏。向夕回轩冕，林僧识佩鱼。
宋-释简长-《怀卢叔微》@病起启秋匣，素琴生尘埃。朱弦愁零落，古意空徘徊。子期不我至，独上高高台。
宋-释简长-《寄丁学士》@想极南溟外，江轩草树秋。浮生如寄梦，几夕是离愁。仙馆间明月，星车背远流。祇应西掖吏，时复望沧洲。
宋-释简长-《寄云水禅师》@千峰耸寒翠，古刹凌秋云。高人敛幽迹，世事何由闻。禅石抱苍藓，祖衣含净氛。有时溪上步，自与鸟猿群。
宋-释简长-《句》@烟垒沉寒笛，霜空击怒雕。
宋-释简长-《李氏山庄留别》@鹤氅轻冠冕，谁人不羡君。松斋秋掩月，石窦醉眠云。远墅灶烟合，寒原驿路分。前行鞭瘦马，馀恨暂离群。
宋-释简长-《暮春言怀寄浙东转运黄工部》@花落前林春又残，舍深苍藓拥柴关。十年霜雪独为客，万里梦魂空到山。溪竹旧怜同性直，岭云终约伴身间。遥思谢傅多公暇，应遍留题水石间。
宋-释简长-《书行肇师壁》@禅径秋苔合，寒窗带雨痕。心真冥自契，句好与谁论。露冷蛩声咽，风微叶影翻。白云如有意，终日在前轩。
宋-释简长-《送方仲荀》@行客心如何，借剑为君歌。雨昏山未开，花尽春无多。欲知贫别情，涕泪空滂沱。
宋-释简长-《送居寿师西游》@迢递咸秦路，东风送子游。几程看日落，孤影背河流。古戍烟微敛，遥峰雨半收。行行吟此景，应不念沧洲。
宋-释简长-《送僧南归》@渐老念乡国，先归独羡君。吴山全接汉，江树半藏云。振锡林烟断，添瓶涧月分。重栖上方定，孤狖雪中闻。
宋-释简长-《送僧游五台山》@五峰横绝汉，寒翠倚苍冥。积雪无烦暑，高杉礙落星。碛雪簷外见，边角坐中听。师到栖禅夜，龙湫独灌瓶。
宋-释简长-《送行禅师》@南国山重叠，归心向石门。寄禅依鸟道，绝食过渔村。楚雪黏瓶冻，江沙溅衲昏。白云深隐处，枕上海涛翻。
宋-释简长-《宿许山人别业》@岚霁景初分，溪桥对石门。犬声知远客，烧影见前村。古木秋生菌，空山夜答猿。几因留我宿，静话极诗源。
宋-释简长-《晚次江陵》@楚路接江陵，倦行愁问程。异乡无旧识，多难足离情。落日悬秋树，寒芜上废城。前山不可望，断续暮猿声。
宋-释简长-《夜感》@无眠动归心，寒灯坐将灭。长恐浮云生，夺我西窗月。
宋-释简长-《赠郝礼丞》@住近城西寺，门无俗客登。朝回簾捲雪，吟冷砚生冰。鸟影罇中过，茶烟竹际凝。遥思来夜月，虚阁与谁凭。
宋-释简长-《赠浩律师》@浩也毗尼学，精于玉帐严。蚁酣停扫砌，燕乳记钩簾。茶鼎敲冰煮，花壶漉水添。梦回池草绿，忍践绿纤纤。
宋-释简长-《赠峡山清伦师》@褰衣汲灵水，混涤巾履尘。烟霭霁杉竹，澄凝此心神。高僧洒真雨，泽彼寒草春。华月寫空印，清霜肃斋身。犹言振金策，归作耶溪邻。
宋-释建-《偈》@兔马有角，牛羊无角。绝毫绝厘，如山如岳。针锋上师子翻身，藕窍中大鹏展翼。等闲突过北俱卢，日月星辰一时黑。
宋-释閒卿-《句》@白云教早归。
宋-释鉴-《含珠林》@风劲萧萧响，露滴个个圆。坐看西山月，浑疑堕我前。
宋-释鉴-《黄巢墓》@图王争霸业，知古仗戈矛。英风今何在，都成一古丘。
宋-释鉴-《锦镜池》@一鉴涵虚碧，万象悉其中。重绿浮轻绿，深红閒浅红。
宋-释鉴-《举罽宾国王问师子尊者蕴空公案颂》@尊者何曾得蕴空，罽宾徒自斩春风。桃花雨后已零落，染得一溪流水红。
宋-释鉴-《妙高台》@一峰何突兀，不与群峰齐。纵目乾坤窄，回头日月低。
宋-释鉴-《乳峰庵》@崖窦乳堪啜，凝眸翠作屏。老禅初定起，山鸟中呼名。
宋-释鉴-《入山亭》@荒芜行尽处，幽亭聊暂止。带雨策孤筇，登高从此始。
宋-释鉴-《师子岩》@昂空势不已，踞地何雄哉。白云遮不得，依旧山头来。
宋-释鉴-《桃花坑山》@地僻人居少，林深路转迷。桃花流水细，不异武陵溪。
宋-释鉴-《藤龛》@萝居空未久，谁能继其踪。寥寥岩畔月，千古属和公。
宋-释鉴-《听泉亭》@寒泉潄石齿，淅沥鸣瑶琴。坐来毛骨清，分明太古音。
宋-释鉴-《徐凫岩》@萧然上方境，人稀知地僻。徙闻古仙人，石上有遗迹。
宋-释鉴-《雪窦杂咏》@特立群峰表，危然势不倾。禅心情似洗，坐看月华明。
宋-释鉴微-《送淳上人归故山》@旧隐频关念，秦吴忽倦游。离亭逢落日，归路隔沧洲。苔遍安禅石，松侵待月楼。重栖上方夜，欹枕瀑声秋。
宋-释鉴微-《赠翌上人》@京寺别来久，高斋近海隅。引禅秋磬动，照像夜灯孤。爱水开新沼，思山挂旧图。他时如结社，许继远公无。
宋-释戒香-《偈》@孟冬改旦晓天寒，叶落归根露远山。不是见闻生灭法，当头莫作见闻看。
宋-释戒修-《颂》@两轮举处烟尘起，电急星驰拟何止。目前不碍往来机，正令全施无表里。丈夫意气自冲天，我是我兮你是你。
宋-释进英-《偈三首》@报慈有一公案，诸方未曾结断。幸遇改旦拈出，各请高著眼看。
宋-释进英-《偈三首》@与麽上来，猛虎出林。与麽下去，惊蛇入草。不上不下，日轮杲杲。潇潇江水碧溶溶，出门便是长安道。
宋-释进英-《偈三首》@三世一切佛，同入这窠窟。衲僧唤作辽天鹘。
宋-释景深-《辞众偈》@不用剃头，何须澡浴。一堆红焰，千足万足。
宋-释景深-《偈》@火里灵苗秀，无根偏界生。诸人如体悉，千里共途行。
宋-释景元-《度南明和尚意拟颂》@我有明珠一颗，切忌当头错过。虽然觌面相呈，也须一槌打破。
宋-释景元-《偈》@有时候，有时喜，有时观音面，有时夜叉觜。或现鼠尾龙头，或现鼠头龙尾。偏要检非，不要检是。是金不博金，是水不博水。
宋-释景元-《偈》@野干鸣，师子吼。张得眼，开得口。动南星，蹉北斗。金刚阶下蹲，神龟火里走。
宋-释景元-《颂古四首》@推穷物理成家计，会合时机便识心。多谢春风无厚薄，贫家桃李也成阴。
宋-释景元-《颂古四首》@灵树面皮多葛怛，韶阳板齿上生毛。会得国清才子贵，不会家富小儿娇。
宋-释景元-《颂古四首》@阿家新妇最相怜，新妇骑驴家便牵。几度醉归明月夜，笙歌引入画堂前。
宋-释景元-《颂古四首》@不触又不背，徒劳生拟议。开口更商量，白云千万里。
宋-释景元-《自题肖像》@生平只说聱头禅，撞著聱头如铁壁。脱却罗笼截脚跟，大地撮来墨漆黑。晚年转复没刀刀，奋金刚杵碎窠窟。他时要识圆悟面，一为渠侬併拈出。
宋-释景云-《老僧》@日照西山雪，老僧门始开。冻瓶黏柱础，宿火陷炉灰。童子病归去，鹿麋寒入来。斋钟知渐近，枝鸟下生台。
宋-释景晕-《偈》@云门一曲腊月二十五，瑞雪飘空积满江山坞。峻岭寒梅花正吐。手把须弥槌，笑打虚空鼓。惊起憍梵钵提，冷汗透身如雨。
宋-释警玄-《偈》@夜半乌鸡抱鹄卵，天明起来生老鹳。鹤毛鹰觜鹭鸾身，却共乌鸦为侣伴。高入烟霄，低飞柳岸。向晚归来子细看，依稀恰似云中雁。
宋-释警玄-《偈》@我昔初机学道迷，万水千山觅见知。明今辨古终难会，直说无心转更疑。蒙师点出秦时镜，照见父母未生时。如今觉了何所得，夜放乌鸡带雪飞。
宋-释警玄-《偈》@撒手那边千圣外，祖堂少室长根芽。鹭倚雪巢犹自可，更看白马入芦花。
宋-释警玄-《寄浮山远禅师》@杨广山头草，凭君待价焞。异苗翻茂处，深密固灵根。
宋-释警玄-《寄侍郎王曙偈》@吾年八十五，修因至於此。问我归何处，顶相终难睹。
宋-释警玄-《句》@羸鹤老猿啼谷韵，瘦松寒竹锁青烟。
宋-释警玄-《句》@大洋少底红尘起，须弥顶上水横流。
宋-释警玄-《句》@宝殿无人不侍立，不种梧桐免凤来。
宋-释警玄-《句》@白云覆青山，青山顶不露。
宋-释警玄-《句》@白牛吐雪彩，黑马上乌鸡。
宋-释净慈东-《辞世颂》@南山末后句，未举先分付。生也何曾生，死也何曾死。
宋-释净珪-《寓宿洞霄》@当年许郭栖真地，暇日寻幽独往来。九转还丹藏箬底，千年遗迹寄岩隈。巍巍玉殿围青嶂，寂寂瑶坛锁绿苔。假榻壶天追胜集，尚怜归兴更徘徊。
宋-释净豁-《答真西山偈》@青编读后方为士，共牒颁时始是官。不拜皇朝真爵命，要行所学也应难。
宋-释净全-《答大慧举灵云悟桃花颂》@灵云一见两眉横，引得渔翁良计生。白浪起时抛一钓，任教鱼鳖竞头争。
宋-释净全-《答松源和尚举竹篦话颂》@黑漆竹篦握起，迅雷不及掩耳。德山临济茫然，懵底如何插嘴。
宋-释净全-《颂古三首》@此老从来谩自夸，无端病眼见空华。直教当下超三际，检点将来未到家。
宋-释净全-《颂古三首》@是见受时眼著屑，见如不受事犹乖。贼身已露徒囘首，鬼面神头一处埋。
宋-释净全-《颂古三首》@毗耶城里老维摩，一默无言诡诈多。三万二千师子座，一时欣倒看如何。
宋-释净全-《摘椒颂》@含烟带露已经秋，颗颗通红气味周。突出眼睛开口笑，这回不恋旧枝头。
宋-释净全-《自赞》@匙挑不上个村夫，文墨胸中一点无。曾把虚空揣出骨，恶声赢得满江湖。
宋-释净昙-《辞众偈》@这汉从来没缝罅，五十六年成话霸。今朝死去见阎王，剑树刀山得人怕。
宋-释净昙-《偈》@本自深山卧白云，偶然来此寄闲身。莫来问我禅兼道，我是吃饭屙屎人。
宋-释净照-《句》@云归大似谙风势，水咽多应恨世情。
宋-释净照-《句》@盘馔春多笋，厨薪泾带苔。
宋-释净真-《呈安抚使赵端明》@海沸江河水接连，居民冲荡益忧煎。投身直入龙宫去，要止惊涛浪拍天。
宋-释净真-《句》@饥肤片玉明。
宋-释静-《偈》@声前认得，已涉廉织。句下承当，犹为钝汉。电光石火，尚在迟疑。点著不来。横尸万里。
宋-释居简-《{内力外囗}庵》@{内力外囗}地一下，好肉剜疮。更安名字，雪上加霜。
宋-释居简-《哀三城》@岁逢虎牛祸折萌，荡荡蜀道犹可评。嗾奸反正善其计，振槁拉枯徒匀勸。初虽覆杯可撲减，终焉决海难为平。智人三尺眼前暗，明玉一玷磨弗晶。因仍扰扰不知了，残金欲灺连鞑人。武功夙著冲与寔，貂蝉贵欲兜牟成。孽成孤凤鸟不度，守有可死生无因。两公气节固相类，又类射虎飞将军。西和寅仲出儒素，开禧总饷先垂名。太丘是父有是子，冲楼跨灶前无伦。话头讲明有定见，不与奸谄相因循。犬戎日众我日寡，貔貅乍屈还乍信。贺兰饱鲜芳醉醇，啮指不仇南霁云。恸哭秦庭不肯援，有严玉帐无分兵。借令空弮可持满，飞镝已飞风中鸣。三城父兄一时陷，况复骨肉怀亲亲。有生必死死有所，此死可羞尸素群。矜韬衒略谩蠢蠢，妒功嫉效徒逡逡。幸灾之迹弗容掩，不掉之尾何足云。乡来益昌倡大义，阿源流芳千载荣。胜天倘可恃人众，公道莫于行路听。后先忠节贯日星，野史孰愈良史真。
宋-释居简-《矮僧求颂》@见说矮人多计较，大家知道不曾藏。只将丈六金襴挂，莫与诸方论短长。
宋-释居简-《安藏主》@尽都佛性自瞒顸，终日如愚已自谩。不是较渠三十里，平生穿凿不相干。
宋-释居简-《庵居即事》@欲过东家怕渡桥，欲题黄叶怕随潮。经旬不踏门前路，陡顿苍苔绿色饶。
宋-释居简-《按曲图》@八茧丝，舞衣嫌重要纎絺。君王自按霓裳曲，直到披前驻马时。
宋-释居简-《八月大风大水》@十日溪头鷁退飞，相逢那暇问雄雌。不如二月春风好，草木无情亦去思。
宋-释居简-《八月大风大水》@零落茅茨水半扉，媪颦翁蹙小儿啼。老鸡不管丰凶事，独自将雏树上楼。
宋-释居简-《八月廿七风雨大浸》@左扼飞廉吭，右拊巽二背。谓云如何其，坐使六鷁退。亦有司雨工，馽发击单于。不卷油然云，自欲干剪屠。乡来不鸣条，块亦不曾破。卿云千点明，华月半天堕。衮衣徂东山，拔木仍偃禾。至今东山诗，千载犹咏歌。悠然启金縢，风反雨亦止。是中果何书，顷刻变天纪。流言久弗作，狐亦不复疑。至诚动真宰，风雨胡不知。风雨不我以，我稼已堕水。不知十日淫，滴碎田父心。
宋-释居简-《灞桥风雪图》@桥滑驴僵噤不嘶，诗穷弗死反穷诗。华山出是吟疆土，更欲烦君写倒骑。
宋-释居简-《白荷花》@数畮澄漪不用耕，移根玉井不曾耘。羽衣何处霓裳遍，翠盖参差踏水云。
宋-释居简-《白鸡谢静讲师》@素羽剪零云，冠裁辰锦新。德如潮有信，雄压牝无晨。物化寤非蝶，蚁酣惊代邻。莫教风雨暝，缄口却羞人。
宋-释居简-《白莲雨后渐衰》@晓池芳柄褭残馨，褪雨欹风鹭委翎。碧展一奁秋練練，似怜玉色镜中零。
宋-释居简-《白马金砂洞》@准拟朝餐洞口霞，更穷泓碧涨桃花。可曾石罅潴成玉，多是金边拣得沙。符说有灵寻汉篆，人因鉴止见胡麻。依稀似入天台路，不属刘家怀阮家。
宋-释居简-《白藕花》@一楮三年工，欲赋无三都。剪作千叶芳，出水渊不枯。照影秋湛染，摇柄春敷腴。夜老勺华月，侧此华玉壶。
宋-释居简-《白藕花寄袁元仓使》@澄練彻山脉，玉透山池沙。老火奋残烁，凛姿燉不瑕。方方秋一奁，弹压红万葩。安得濂溪叟，来赋集林花。
宋-释居简-《白蘋洲新楼曰溪山伟观》@溪头烟暖蘋花春，岂独满渚亦满汀。春城绮绣艳溪曲，柔玉掺掺歌采蘋。采采芳鲜日将暮，玉盌琼盂旋分貯。水晶阕冷禁城宽，兰櫂夷犹缓归去。乡来小亭横水浒，雨震风凌日榛莽。山鬼啸梁猿啸渚，寂寞风烟向谁诉。仙槎忽从银浦来，吟疆开拓搜吟才。眼前有句未暇着，只着画楼临水开。一双浮图竹插架，层级高低与楼亚。从来天巧不曾藏，纷纷俗眼空茫羊。赋比须还造楼手，大苏小杜相先后。柳恽才华更有馀，那堪一等爱楼居。
宋-释居简-《白衣人简净人呈度牒》@袖出天书喜动容，从来汗马不言功。长鞭未举追风去，回首相寻异类中。
宋-释居简-《白苧歌》@经纱才上机，梭飞玉攕攕。怕君寻春迟，落机宽裁衫。春心乱如蓬，冉冉随春霏。芳迳晓沾露，软尘红上衣。归来恨尘污，湔衣浣纱处。难湔芳露痕，易湔衣上尘。
宋-释居静-《颂示学者》@十门纲要掌中施，机会来时自有为。作者不须排位次，大都首尾是根基。
宋-释居静-《住东岩》@月生一，东岩乍住增愁寂。红尘世路有多端，米面仓储无颗粒。崖为伴，泉为匹，飒飒清风来入室。山王地暗中忙，云版钟鱼偷泪滴。世人莫道空守岩，亦有东篱打西壁。
宋-释居昱-《句》@松声和雨听，山色带云看。
-释觉-《偈二首》@是即彻底是，从来脱体先天地。非即彻底非，万别千差共一机。是也是不著，非也非不及，此时佛祖从何立。晓天霜重泄真机，一颗圆明色非色。妙体全标处，分明只自知。
-释觉-《偈二首》@仰之弥高，不隔丝毫。要津把断，佛祖难逃。鑽之弥坚，真体自然。鸟啼华笑，在碧岩前。瞻之在前，非正非偏。十方坐断，威镇大千。忽焉在后，一场漏逗。堪笑云门，藏身北斗。
宋-释觉阿上-《偈五首》@航海来探教外传，要离知见脱蹄筌。诸方参遍草鞋破，水在澄潭月在天。
宋-释觉阿上-《偈五首》@扫尽葛藤与知见，信手拈来全体现。脑后圆光彻太虚，千机万机一时转。
宋-释觉阿上-《偈五首》@妙处如何说向人，倒地便起自分明。蓦然踏著故田地，倒裹幞头孤路行。
宋-释觉阿上-《偈五首》@求真灭妄元非妙，即妄明真都是错。堪笑灵山老古锥，当阳抛下破木杓。
宋-释觉阿上-《偈五首》@{賢贝换玉}拳下喝少卖弄，说是说非入泥水。截断千差休指注，一声归笛啰啰哩。
宋-释觉真-《挽赵秋晓》@合掌焚香敬揲蓍，数符大衍为君悲。生如玄德不为夭，命许宣尼只自知。方丈室中曾示病，三生石上又前期。他年认取本来面，依旧颠僧与退之。
宋-释康源-《偈》@山僧有一诀，寻常不漏泄。今日不囊藏，分明为君说。寒时寒，热时热。
宋-释可封-《偈二首》@天左旋，地右转，过眼光阴人不荐。春已过，夏初临，尘劫来事在而今。今日事，来日事，历劫明明即这是。是则是，非又非，莫将鹤唳作莺啼。
宋-释可封-《偈二首》@衲僧家，端的别，脊梁铸就浑刚铁。有饭逢饥即便餐，有话逢人即便说。阿呵呵，如何说，今朝又是新阳节。
宋-释可封-《颂古》@扫地泼水相公来，最好三门八字开。只恐玉堂便归去，未容莲社久追陪。
宋-释可封-《颂古三首》@阿魏无真，水银无假。老倒南泉，可知礼也。
宋-释可封-《颂古三首》@拈得须弥第一槌，铜头铁额岂容伊。盐梅舟楫并霖雨，不是斯人更是谁。
宋-释可封-《颂古三首》@三军不动旗闪烁，龙蛇阵上看谋略。令人长忆李将军。万里晴空飞一鹗。
宋-释可复-《偈》@苦痛深，苦痛深。碧潭千万丈，那个是知音。
宋-释可士-《送僧》@一钵即生涯，随缘度岁华。是山皆有寺，何处不为家。笠重吴天雪，鞋香楚地花。他年访禅室，宁惮路岐赊。
宋-释可湘-《布袋赞》@兜率宫，长汀市，逆行顺行，谁弗识你。有些滞货不能藏，到处逢人乱拈起。
宋-释可湘-《布袋赞》@未下生，先行脚。袋却乾坤，簸弄自若。一汀流水白漫漫，杖子何曾探得著。
宋-释可湘-《布袋赞》@破布袋，甚奇特。背负肩驼，不肯抛掷。只知入水去求人，争奈脚跟浮逼逼。
宋-释可湘-《朝阳穿破衲赞》@雨铁在手，横穿竖穿插。劄不入处，日轮升天。
宋-释可湘-《出山相赞》@峭巍巍，孤迥迥。弃王宫，栖雪岭。分明冻得眼生星，幡然踏破千峰顶。
宋-释可湘-《船子赞》@药山之子石头孙，饥过心荒浪里奔。得个锦鳞如许大，看来当与道吾分。
宋-释可湘-《达磨赞》@万里见梁王，无风波浪起。不得一茎芦，几乎沉杀你。
宋-释可湘-《达磨赞》@一无圣，二不识，忠言逆耳投江北。入水见长人，梁王方失色。千古万古空相忆。
宋-释可湘-《大维那求颂》@仰山推枕玩娇儿，等是机前展大悲。何必换头呈素面，重堆脂粉画蛾眉。
宋-释可湘-《独山》@雨洗风磨孤迥迥，树凋弃落峭巍巍。惟兹一事无兼带，泽广如何掩得伊。
宋-释可湘-《对月了残经赞》@黑荳未芽，朝数暮数。开得眼来，月圆当户。
宋-释可湘-《佛光法师真相致藏主请赞》@僧中英，教中杰。挂宋朝金襕，肆台衡木舌。如天河翻，如岩石裂，萎花风扫雨新奇，电影已收雷未绝。若是五逆儿郎，见彻明彻描邈得彻。信知这老和尚，已说今说当如是说。白云推出团团月。
宋-释可湘-《高峰妙长老顶相沈一居士请赞》@去却一，拈得七。拶破疑团，咄咄咄。跳上天目山，据却狮子窟。返掷有余态，江湖声响出。且喜吾家有此郎，赛过天下大禅佛。
宋-释可湘-《观音赞》@观以耳观，听以眼听。道不虚行，谷不虚应。施无畏之力，灭烦恼之病。与诸佛同一慈心，与群生共一悲命。若非菩萨超越世出，世间焉能获二殊胜。
宋-释可湘-《观音赞》@声色海中，随波发现。驾一叶之优昙，开普门之方便。洛伽山，慈悲岸，无十万亿国之远。
宋-释可湘-《海南》@大地山河滚浪花，丙丁童子眼瞇{左目右麻}。回头打得重溟透，赤脚波斯进象牙。
宋-释可湘-《寒山赞》@一句子，少机杼。作是思惟时，吾心在何许。芭蕉叶上三更雨。
宋-释可湘-《寒山赞》@一见重岩壁立，挺然气宇争高。默默思量觅句，可怜走却金毛。
宋-释可湘-《杭州普圆庵请赞》@花插不萌枝，衣披无缝袄。百万人前辊绣扑，八十翁翁忘却老。挨开千圣门，乾坤只反一毛吞。拶透长安道，净秽不禁苕箒。当年曾蹈须弥卢，而今觉见众山小。布丹青，打之绕，猫儿洗面自道好。
宋-释可湘-《偈颂一百零九首》@祖翁阃域，扑地掀天。亲切一回打透，不妨垂手入廛。
宋-释可湘-《偈颂一百零九首》@摩竭陀国，亲行此令。从上以来，孰敢违命。
宋-释可湘-《偈颂一百零九首》@一释迦，二元和，三佛陀。阿呵呵，团栾且唱太平歌。
宋-释可湘-《偈颂一百零九首》@触目未尝无，临机道什么。钱是足陌，物是定价。坐破七个蒲团，卷帘方见天下。千里追风非骏马。
宋-释可湘-《偈颂一百零九首》@黄檗打临济，义出丰年。兴化赶克宾，虾为子屈。其功盖代，保要重论。一火铸成金弹子，棒头敲出玉麒麟。
宋-释可湘-《偈颂一百零九首》@净倮倮，赤洒洒。婷娉柳底花间，依约风前下。僧繇妙笔难描画。
宋-释可湘-《偈颂一百零九首》@□□□□理机梭，遍向园林织绮罗。唯有黄鹂知此意，才方偷眼又春过。
宋-释可湘-《偈颂一百零九首》@风不来，树不动。沩仰父子，互呈体用。三十乌藤话已行，万牛回首丘山重。
宋-释可湘-《偈颂一百零九首》@未举念，周游华藏。未下足，超越毗卢。若道一法在门外，笑倒文殊。
宋-释可湘-《偈颂一百零九首》@拨尘见佛，佛亦是尘。山僧脚布作炊巾，眼不见为净。
宋-释可湘-《偈颂一百零九首》@薄福住常云，生涯只任真。灯笼悬露拄，北斗对南辰。法法皆依位，机机合见人。大家齐努力，扶起破沙盆。
宋-释可湘-《偈颂一百零九首》@翻达出头来，卖弄丑举止。云门打不杀，德山呵不起。晓间园里听莺啼，昔日毗岚今宛尔。
宋-释可湘-《偈颂一百零九首》@幽壑鼓寒涛，霜林木叶飘。普通年远事，历历在今朝。
宋-释可湘-《偈颂一百零九首》@初三十一，中九下七。今朝部入书云笔，大书特书兼屡书，祖师两眼黑如漆。
宋-释可湘-《偈颂一百零九首》@腊月五，无别语。握起须弥槌，打动虚空鼓。五日风，十日雨，圣人作而万物睹。
宋-释可湘-《偈颂一百零九首》@一大藏教，了无关钥。奇峰峨峨，幽石落落。拨转机轮话已行，到底不留元字脚。
宋-释可湘-《偈颂一百零九首》@繁怜纸撚揾无油，将底光辉古荡湫。今日元宵时节至，也还水上挂灯扑。
宋-释可湘-《偈颂一百零九首》@胸摩卐字，弄假像真。槨示双趺，弄真像假。柳垂金线舞春风，演说涅槃犹未罢。
宋-释可湘-《偈颂一百零九首》@门外门内，一时分付。若是俊流，何必重举。
宋-释可湘-《偈颂一百零九首》@老瞿昙，没碑记。占慈氏机先，埋通天界至。也须还我坐具地。
宋-释可湘-《偈颂一百零九首》@佛祖眼晴，衲僧命脉。触境遇缘，单重交拆。桃花红，李花白。
宋-释可湘-《偈颂一百零九首》@拶透大圆觉，平地沉山岳。翻笑刻舟人，无绳徒自缚。
宋-释可湘-《偈颂一百零九首》@冬节前后，砂飞石走。忽忆沩山两凤毛，进前退后扬家丑。毕竟九岩作麽生，面南看北斗。
宋-释可湘-《偈颂一百零九首》@言中彼此带幽玄，尽向言中辨正偏。孤负一条官驿路，茫茫沉在月明前。
宋-释可湘-《偈颂一百零九首》@中秋令节，升堂指月。眨得眼来，楚天空阔。
宋-释可湘-《偈颂一百零九首》@十方同聚会，瞎驴趁大队。个个学无为，眉上更安眉。此是选佛场，屎窖立封疆，心空及第归。
宋-释可湘-《偈颂一百零九首》@黄面老，初成道，夸诧一场相鼓倒。雪岭峨峨雪未消，星河湛湛星犹皎皎。诸人冷地眼开时，莫似贫儿拾得宝。
宋-释可湘-《偈颂一百零九首》@一年十二月，过了无多日。乃事竟如何，茫然黑似漆。休休休，空悠悠，前许多时何处去，大寒然后索衣裘。
宋-释可湘-《偈颂一百零九首》@岸柳骎骎绿，岩花渐渐红。摩胸一段义，舒卷在春风。分明点与诸人了，切忌朦胧在梦中。
宋-释可湘-《偈颂一百零九首》@道道，非常道。踏不嗔，闹浩浩。莫管自家知不知，但看大熟秋成早。今日无端入荒草。
宋-释可湘-《偈颂一百零九首》@祖翁活业，无减无增。纵不挨究，亦自分明。古田蓄水重重绿，野烧迎春渐渐青。
宋-释可湘-《偈颂一百零九首》@如来禅与祖师心，不在灵山及少林。日转柳阴莲沼静，乱蝉呜咽众蛙嗂。
宋-释可湘-《偈颂一百零九首》@几次淘澄，半生熬炼。直教气息全无，脱体精明自现。粗细短长突出难辨。不是心，不是佛，不是物，分晓一团银绣线。
宋-释可湘-《偈颂一百零九首》@咬定牙关，全提杀活。刳文殊胫，拔维摩乔石晚有一机，不说不说。
宋-释可湘-《偈颂一百零九首》@多处添，少处减。家常用度，文不加点。
宋-释可湘-《偈颂一百零九首》@乾纸燃，漏灯盏，茫茫蹉过人何限。当头点出许谁看，三世如来同个眼。
宋-释可湘-《偈颂一百零九首》@心不是佛，智不是道。唯此一味，如何寻讨。赤水得之非珍，昆岗拾来非宝。寒山子，曾了了。微风吹幽松，近听声愈好。
宋-释可湘-《偈颂一百零九首》@黄面老汉，至死脱空。分明病背，特故摩胸。当日无人知此意，年年花鸟诉春风。
宋-释可湘-《偈颂一百零九首》@南来北来，上载下载。赵州老儿，法久成弊。三峰建个门庭，除此别无体制。任是宿觉经过，也只一样看等。分什么南赡部洲，北郁单越，西瞿耶尼，东弗于逮。
宋-释可湘-《偈颂一百零九首》@古佛以慈悲为室，山僧以怒骂为室。且要活捉生蛇，逼教角出。
宋-释可湘-《偈颂一百零九首》@开天门，闢地户。震法雷，击法鼓。
宋-释可湘-《偈颂一百零九首》@劄住智者颊舌，剖出达磨骨髓。长剑倚天，寒光焰焰。
宋-释可湘-《偈颂一百零九首》@身不离座，座不离身。须弥灯王，又是何人。老业抬脚重斤。
宋-释可湘-《偈颂一百零九首》@二月春将半，夭桃盛放花。灵云归去后，香艳落谁家。只如道直至如今更不疑，遇饭吃饭，遇茶吃茶。
宋-释可湘-《偈颂一百零九首》@春日迟迟，春花烂烂。般若灵光，显然无间。捏不聚兮拨不散。
宋-释可湘-《偈颂一百零九首》@一径直，二周遮。不循旧制，别立生涯。藕丝窍里翻筋斗，麦浪堆中钓得虾。
宋-释可湘-《偈颂一百零九首》@日月如梭，光阴似箭。目前一机，万化千变。甚处见得，西风一阵来，落叶两三片。
宋-释可湘-《偈颂一百零九首》@凌霄队里，昔曾合火分贓。小朵峰前，善贾不停死货。横身那畔，鹘眼迷踪。归根深得旨，落叶舞西内。
宋-释可湘-《偈颂一百零九首》@一脚跨西天，只履驻东土。缺齿老臊胡，自来行阔步。儿孙遍地觅踪由，长忆年年十月五。嗈嗈兮寒雁鸣云，凛凛兮霜风袭户。
宋-释可湘-《偈颂一百零九首》@吴山青，越山青。揖让分宾主，低昂见弟兄。中间一句，风静潮平。满堂皆顾陆，捉笔画难成。
宋-释可湘-《偈颂一百零九首》@灌顶云收，峨眉月昼。父翁一片肝肠，宛如生铁铸就。弟应兄呼，全机漏逗。苏州菱，邵伯藕。
宋-释可湘-《偈颂一百零九首》@春山叠乱青，春水湛虚碧。豁开楼阁门，分身千百忆。一念差，云羃羃，善财无路寻知识。
宋-释可湘-《偈颂一百零九首》@撞出妨胎海岳昏，指天指地若无人。年年倾尽西湖水，难洗耳恭听瞿昙满面尘。
宋-释可湘-《偈颂一百零九首》@不是心，亦非佛。玉兔东升，金乌西没。循环不暂停，究竟知何物。那个男儿腕力强，一槌击碎精灵窟。
宋-释可湘-《偈颂一百零九首》@雪山高几何，矗在天表。咄哉竺土仙，六年登不到。登得到，绝之绕，背手摘南辰，下视众峰小。
宋-释可湘-《偈颂一百零九首》@石说法，不谈禅。句句皆含妙，明明不在言。难将耳听，只贵心传。此外别求玄路入，洛阳桥上望长安。
宋-释可湘-《偈颂一百零九首》@瞿昙出母胎，胆志大如斗。方学小儿行，便作狮子吼。水在湖，杓庆手，乘时荡向无何有。也胜云门老古锥，药囊空掉丧车后。
宋-释可湘-《偈颂一百零九首》@东去西去，南来北来。铜头铁额，马面驴腮。毫端上打{左足右孛}跳，灯影里舞三台。演福且搭个样子，耍得好亲见一回，睡眼朦胧擘不开。
宋-释可湘-《偈颂一百零九首》@衲子奔相看，相看莫相岁。饮水须贵脉，入门富弁生。问讯时，揖茶处，总为诸人开活路。若是谢三郎，扬眉便归去。
宋-释可湘-《偈颂一百零九首》@东家点灯，古家暗坐。一样元宵，生涯各做。暗坐底默默提撕，点灯者明明照破。
宋-释可湘-《偈颂一百零九首》@了了无言，蓦胸一拳。蜃江水急，不许泊船。
宋-释可湘-《偈颂一百零九首》@大公枢机，中流砥柱。归于掌握，当见设施。
宋-释可湘-《偈颂一百零九首》@追忆仙游辇未还，特输忠赤举风幡。制开玉殿黄金锁，最忌当头触圣颜。
宋-释可湘-《偈颂一百零九首》@江上山，山上寺。门对斗城开，东西分两序，总不得动著。得法住法位，世间相常住。
宋-释可湘-《偈颂一百零九首》@今朝五月五，及时道一句。无山可采药，有水堪竞渡。江心如许大龙舟，聚集梢郎同驾御。彼岸不著，此岸不居。只个中流，住无所住。机先夺得锦标归，石女木人争起舞。
宋-释可湘-《偈颂一百零九首》@巾子峰头云开云合，龙翔江上潮落潮平。师承底事，的的分明。风前不必兄呼弟，见后毋劳弟应兄。
宋-释可湘-《偈颂一百零九首》@春雪满空来，触处似花开。不知园里树，那个是真梅。
宋-释可湘-《偈颂一百零九首》@摩胸告，展脚示。有来由，没巴鼻。佛灭二千年，比丘少惭愧。
宋-释可湘-《偈颂一百零九首》@建法幢，立宗旨。既承师训，合听官差。且宗旨法幛作麽生建立。行船同一命，方屯飞虎於江心。打鼓召三军，又布长蛇於雪岭。海宇顿清犹带甲，心王新睹始休兵。
宋-释可湘-《偈颂一百零九首》@无门之门面得门而入，无意之意须得意而通。一扇西兮一扇东。
宋-释可湘-《偈颂一百零九首》@顽钝以此销鎔，偏涉以此弹击。直中曲，曲中直。老卢不会，达磨不识。
宋-释可湘-《偈颂一百零九首》@一劄当头，无咽喘气，大钧揪物，易地生春。佛祖都来听处分。
宋-释可湘-《偈颂一百零九首》@语是谤，默是诳。语默向上一机，佛祖闻而胆丧。曾郎辊三个木扑，德山挥一条白棒。尽是弄精魂，呈影像。何似脚指筑著，挨门拶著。卷帘见著，堪作衲僧榜样。一声鹤唳千峰上。
宋-释可湘-《偈颂一百零九首》@太白峰头月，寒泉水底灯。清光分上下，千进而恰同明。一点不来翻夜雨，难谩迦叶老师兄。
宋-释可湘-《偈颂一百零九首》@烟树斫开，晓月挂檐。嘶木马岭云耕罢，春风吹雨。吼泥牛声前，领会无差。共乐法，喜禅悦，打刀须是邠州铁。
宋-释可湘-《偈颂一百零九首》@分朝三月十五，眨眼又见春暮。尺璧难酬寸阴，白日岂宜虚度。可怜杜宇一声声，啼得血流无用处。
宋-释可湘-《偈颂一百零九首》@仰天湾下，喝石岭头。昔年落赚，覆水难收。当堂称父子，背面是冤仇。影也不愿再见，岂料界随相逐同到福州。莫莫莫，休休休。粗香强撮土，说破不为雠。
宋-释可湘-《偈颂一百零九首》@十方国土中，惟有一乘法。如何是一乘法，梅雨过，芰荷香，薰风殿阁生微凉。
宋-释可湘-《偈颂一百零九首》@平明始立秋，冷已到山头。谈风说露兮蜩蝉嘒急，咏砌吟墙兮蟋蟀声浮。不作佛法商量，不作时景话会。观世音菩萨将钱买胡饼，放下手却是生铁一块。
宋-释可湘-《偈颂一百零九首》@九日正当期，登高报众知。黄花到处有，岂独在东篱。难逢美景，采出一枝。触目无人明此意，何妨自插满头归。
宋-释可湘-《偈颂一百零九首》@洞山首座吃果子，开口落空亡。雪峤两堂吞栗蓬，分头张意气。衲僧家，手是秤，眼是秤，轻也知，重也知。半斤八两，毫发无亏。争奈未明三八九，难辨力希。
宋-释可湘-《偈颂一百零九首》@金乌飞，玉兔驰。归来重会面，动是隔年期。鼻头生廿元如旧，三昧依前各不知。
宋-释可湘-《偈颂一百零九首》@赵州转藏，动必全真。婆子开缄，语惊时听。从前汗马无人识，只要重论盖代功。
宋-释可湘-《偈颂一百零九首》@傍家觅佛，著相参禅。何异钓鱼於山上，听水於炉边。三冬今去一，眨眼过残年。翻思少室庭前雪，惟有神光得正传。
宋-释可湘-《偈颂一百零九首》@三声鼎盖普门开，苦海劳生唤不回。九十春光今又光，空飞花片点莓苔。
宋-释可湘-《偈颂一百零九首》@清明前，寒食后，处处扫松，家爱插柳。祖意甚分明，茫然不知有。三皇冢上绝人游，芳草连天髑髅吼。
宋-释可湘-《偈颂一百零九首》@集云法令不徒施，趁起丹山白凤儿。昨夜已飞霄汉去，平明空撼碧梧枝。
宋-释可湘-《偈颂一百零九首》@打牛即是，打车即是。一种无弦琴，弹落知音耳。委不委，曹娥读夜碑，且较三十里。
宋-释可湘-《偈颂一百零九首》@心王宁，六国清。百川潮落，四海浪平。其如轇轕情尘，当遵古佛制，若也沉昏道眼，还待腊八冰。心王辽邈，孰睹其形。记得柏岩问洞山，观察使姓什么，不委他姓。名什么，不委他名。殆传尊贵语，举目隔神京。相留过夏，曲徇人情。往往都来欠一程。
宋-释可湘-《偈颂一百零九首》@眼若不睡，诸梦自除。心若不异，万法一如。佛也无，魔也无，今朝五月五，何用钉桃符。
宋-释可湘-《偈颂一百零九首》@直下便瞥，炎天降雪。当今蹉者一回，前面煞有酷热。那堪铁弹铸未成，腊八冰不结。且过六月七月八月，更听松风动寥泬。
宋-释可湘-《偈颂一百零九首》@世事悠悠，美景难留。不可寝於长夜，须来共赏中秋。天宇净，桂花浮。一片月生海，几家人上楼。
宋-释可湘-《偈颂一百零九首》@重阳节，何可说。篱菊新开剪剪金，霜柑微露团团月。元亮攒眉回去见境生情，闽王特地缄来弄巧成拙。处处登高看不彻。
宋-释可湘-《偈颂一百零九首》@两肩担不起，压倒世间人。觌体常现前，知他是什么。纵使六阴塞户，无欠亦无余。假饶一气转钧，同明复同暗。瞿昙广说，达磨直指。诘其端由，全没巴鼻。蓦见阳生第一爻，九九元来八十二。
宋-释可湘-《偈颂一百零九首》@一阳生，飘瑞雪，唤转鳌山底时节。铁树开琼花，乌龟变白鳖，普贤眼里重添屑。
宋-释可湘-《偈颂一百零九首》@空中一片云，起灭浑无定。或要下笔书，或要用钉钉。竹杖拈来画断休，免得年年为话柄。
宋-释可湘-《偈颂一百零九首》@我此震旦人，到底少意气。放伊过界来，波涛起平地。直指单传，有甚巴鼻。神光因为这些，著了娘生只臂。是旃檀，是驴屎。等闲一嗅脑门开，二十八代西天记。
宋-释可湘-《偈颂一百零九首》@前时向者里抽钉拔楔，而今却要添钉著楔。前时向者里解粘去缚，而今却要添绳加索。
宋-释可湘-《偈颂一百零九首》@朱行军威掩万众，特露太阿。济上座气盖诸方，不顾性命。选佛若无如是眼，宗几争得到于今。
宋-释可湘-《偈颂一百零九首》@大藏小藏，尽从者里流出。放去千灯万焰，收来一月当天。只如不收不放一句作麽生判断，上元定是正月半。
宋-释可湘-《偈颂一百零九首》@沩仰两爷儿，采茶机对机。只知呈体用，不觉露枪旗。正值风和日暖，何妨把手同归，子规啼破已多时。
宋-释可湘-《偈颂一百零九首》@始见桃花李花，又见榴花藕花。金色头陀，已归鸡足，灵云老子，杳隔天涯。安得风流出当家。
宋-释可湘-《偈颂一百零九首》@娑罗双树间，瞿昙展会睡。一睡二千年，而今醒也未。醒了也，足观瞻。山花开似锦，涧水湛如蓝。
宋-释可湘-《偈颂一百零九首》@象骨飞冰片，鳌山吃雪团。家风严冷甚，觑著骨毛寒。声价腾今耀古，馨香炙地薰天。年年不断一炉烟。
宋-释可湘-《偈颂一百零九首》@见鞭影而行已非良马，听板声打坐岂是禅流。参须自参，悟须自悟。少林孤坐接神光，更无一句闲言语。
宋-释可湘-《偈颂一百零九首》@光境易消磨，看看中夏过。长连床上客，本分事如何。本分事，没回互。石梯侍者曾有言，某甲实是上堂去。
宋-释可湘-《偈颂一百零九首》@药山久不上堂，石中蕴玉。院主率先启请，眼里无珠。昧一已而且从，误三军尤可悯。大似{左鸟右葴}{左鸟右葴}鸟守空池，鱼从脚下过，{左鸟右葴}{左鸟右葴}总不知。
宋-释可湘-《偈颂一百零九首》@嗟末法，恶时世。谕之向上关。略不点头。说及龙华会，何曾抽采。但见埯撒花萦苗米，恼得头白，逼得面黄。留香一钵饭，浑是皱眉粮。今岁上供银未解，来年新底又催纲。归堂快合休粮方。
宋-释可湘-《偈颂一百零九首》@药山索盐，云岩奉马。父子一家，风流儒雅。我也有个木扑，亦要辊上辊下。沙弥在麽，出手不来，还成滞货。
宋-释可湘-《寄神光末宗和尚》@万太神光涤世昏，莫知谁信有乾坤。三山眼底多尊宿，那个来敲老观门。
宋-释可湘-《寄秀峰乌石长老》@三年鱼雁杳相闻，闽浙虽分意不分。几度临风揩老眼，冷看乌石岭头云。
宋-释可湘-《净庵居士求颂》@不书心字涴窗门，玉混泥沙体自分。万虑顿忘诸秽息，碧天无滓水无痕。
宋-释可湘-《净社庄长老请赞》@似真非真，似假非假。远远描邈将来，双眉移在眼下。谁其为之，西山净社，切忌认驴而作马。
宋-释可湘-《九岩常住请赞》@单丝作线，独掌打拍。乞讨样画猫儿，令一般体格。搅得蒙泉彻底浑，领边那免千斤轭。
宋-释可湘-《空谷》@者畔才呼那畔应，万千樵子逐虚声。探寻直是无踪迹，只见青山青又青。
宋-释可湘-《灵照女赞》@抛世业，蹈玄机。阿爷无藉赖，女子更顽皮。情知未若贫而乐，特故沿街卖笊篱。
宋-释可湘-《马郎妇赞》@携鱼篮，呈粉面，勾动马家郎，眼花山影转。七轴莲经念到头，乞与黄金骨一串。
宋-释可湘-《忙古参政造金塔盛舍利》@撒下摩泥六七颗，涌高窣堵十三层。分明一点钧心现，岂是黄金炼得成。
宋-释可湘-《石壁》@喝不开兮凿不开，春风几度长莓苔。赵州拄杖虽粗粝，未必亲曾靠著来。
宋-释可湘-《石溪和尚顶相柏堂请赞》@咄者老和尚，可煞慈悲相。清影落人间，香名透天上。弹瑕颣於八方，迪精明於万象。石骨崚嶒，溪光荡漾。一笔传来，众工绝唱，凌霄峰顶堆青嶂。
宋-释可湘-《拾得赞》@生苕箒，提在手。放下绝诸尘，转扫复转有。松门十里春如昼。
宋-释可湘-《拾得赞》@磨墨趱人下笔，肚里难禁技痒。频频转脑回头，不知失了白象。
宋-释可湘-《示禅客》@启咨和尚意如何，一句相酬早事多。问未绝声犹不问，不知鹞子过新罗。
宋-释可湘-《示众》@别传一脉涨曹溪，万法都来和不齐。叶落归根至今日，江南犹有鹧鸪啼。
宋-释可湘-《思惟相赞》@声以眼闻，色以耳见。万法融通，六根互换。作是思惟时，十方佛皆现。
宋-释可湘-《送珙首座归温州》@江月松风何处无，戒珠心印强名模。烦君归问老真觉，因甚阇梨气不除。
宋-释可湘-《送小师心印游方》@自从落脚出娘胎，一印何曾打失来。满目春山春水绿，重重绵缝为谁开。
宋-释可湘-《送证侍者归里》@临老三回住雪山，无弦琴子逐时弹。夜来一曲最高韵，泻作西江十八滩。
宋-释可湘-《颂古十四首·八还辩风》@还还还后更远还，一个闲人天地间。昨夜大虫遭虎咬，皮毛落尽体元斑。
宋-释可湘-《颂古十四首·经题{中八两边各一点}》@不向经头识本真，纸堆讨甚法王身。未开梵夹承当去，免作循行数墨人。
宋-释可湘-《颂古十四首·鹫岭拈花》@灵山结舌举花枝，迦叶难瞒展笑眉。接响承虚到今日，儿孙棒喝竞交驰。
宋-释可湘-《颂古十四首·临济三顿棒》@三番痛棒打驴腰，直往高安一款招。急水滩头翻巨浪，信知家富小儿骄。
宋-释可湘-《颂古十四首·魔王问金刚齐菩萨》@千年相逐太无知，你道金刚齐是谁。如是住时休说破，从教老汉自生疑。
宋-释可湘-《颂古十四首·七处徵心》@七处徵它天外天，毫光直射阿难肩，瞿昙忒煞怜儿切，逼得鲇鱼上竹竿。
宋-释可湘-《颂古十四首·升座说法》@当堂据坐宝花床，真相从来本自黄。百万参徒谁不见，何须重把紫金妆。
宋-释可湘-《颂古十四首·世尊隆生》@右胁翻身已怪哉，那堪便解舞三台。做模打样无端甚，宁免傍观臭口开。
宋-释可湘-《颂古十四首·双林入灭》@覆水难收满竺峰，如何临死更摩胸。说无说有成生灭，并付春风一梦中。
宋-释可湘-《颂古十四首·外道问佛》@鞭影非惟示阿难，敲空作响孰知还。当时未必皆良马，应妒清风起亦幡。
宋-释可湘-《颂古十四首·文殊领众问疾》@望见毗耶彼上人，十中有九丧精魂。只消一个浑仑石，打破群贤不二门。
宋-释可湘-《颂古十四首·香严上树》@上树垂机值虎头，自知覆水已难收。犹能觌面呵呵笑，转却三春作九秋。
宋-释可湘-《颂古十四首·有句无句》@有句无句藤倚树，大似旱天开水路。正当树倒与藤枯，看看平地波涛注。
宋-释可湘-《颂古十四首·院主问病》@拨开日面与月面，彷佛前三及后三。病在膏肓重爝艾，昏兜院主可无惭。
宋-释可湘-《维摩赞》@谙菩萨之法式，现居士之仪形，妆如来名。跳下妙喜世界，悯众生苦，示疾毗耶离城。万化出於神变，一喙犹如建翎。洎扣不二之法，何得默而无声。
宋-释可湘-《文殊赞》@七佛命之为师，法王称之为子。五时开演，始终辅赞世尊。三昧常行，谈笑发挥龙女。曾现百千妙相，迦叶椎不能举。自言我真文殊，其科是甚伴侣。
宋-释可湘-《问庵》@撞入柴门扣有麽，赵州用打不防家。依前只把拳头竖，未必蒿汤当得茶。
宋-释可湘-《谢送圆照和尚法衣》@迦叶师兄守底衣，四边将见逐云飞。雪峰知是吾家物，合掌低头捧取归。
宋-释可湘-《玄沙赞》@换却头颅脱谢家，南台江上足生涯。烂脓滴滴无人会，笑倒白蘋红蓼花。
宋-释可湘-《雪岩》@片片不於他处落，当阳突出险崖机。此时筑著聱禅客，卒急庞公未得归。
宋-释可湘-《一山》@万机俱罢口门缄，唤作如如落二三。拶得通身归峭壁，善财不到别峰参。
宋-释可湘-《渔浦接待》@吴山那畔越山前，有饭充饥有榻眠。到此纵能休歇去，帝乡犹隔一潮船。
宋-释可湘-《圆照和尚顶相奚翁请赞》@一笔传来，是何形状。彷佛宸封老树王，亭亭撑出凌霄上。无些子枝叶，有十分气量，端的丛林之榜样。
宋-释可湘-《赞真觉像化姜布》@吃德山恶辣，耐同参逼拶。荡除露布葛藤，直得水底火发。阿刺刺，夫是之谓真觉菩萨。
宋-释可湘-《真觉赞》@德山全其颠，岩头插其尾。逼成一个老於菟，两眼眈眈没牙齿。
宋-释可湘-《枕肱轩》@全向放倒恣憨痴，肘臂分明曲向谁。更要梦中重说梦，我无木枕可来推。
宋-释可湘-《自赞》@我本无此相，硬画个模样。譬夫天台华顶峰，阴晴显晦几般状。顾陆妙丹青，也只写不像。写得像，望他顶{左宁右页}头，何啻四万八千丈。
宋-释可湘-《自赞》@谓是绝岸，眼里著楔。谓非绝岸，水中捞月。描不成，见不彻，分明头戴雪山雪。
宋-释可湘-《自赞》@冲开碧落，攧碎断崖。个般标致，其谁与偕。咦。
宋-释可勋-《偈》@秋江烟岛晴，鸥鹭行行立。不贪观世音，争知普门入。
宋-释可勋-《句》@天晓不干钟鼓事，月明岂为夜行人。
宋-释可斋-《萍》@盆池本不种青萍，春杪无根也自生。人道一宵生九叶，不知谁数得分明。
宋-释可遵-《佛印元公自京师还作诗赠之》@上国归来路几千，浑身犹带御炉烟。凤凰山下敲篷咏，惊起山翁白书眠。
宋-释可遵-《句》@掣电引狂雷，书天忽成暮。万里泻银河，四簷垂瀑布。
宋-释可遵-《题汤泉壁》@禅庭谁立石龙头，龙口汤泉沸不休。直待众生尘垢尽，我方清冷混常流。
宋-释可遵-《赠东坡》@君能识我汤泉句，我却爱君三峡诗。道得可晏不可漱，几多诗将竖降旗。
宋-释来复-《和子瞻学士游祖塔院》@金沙泉涌雪涛香，洒作醍醐大地凉。倒侵九天河影白，遥通百谷海声长。僧来汲月归灵石，人到寻源宿上方。欲著茶经校奇品，山瓢留待羽仙尝。
宋-释礼-《偈二首》@夺不夺，纵有馀。临岐不分袂，富贵却萧疏。句里不曾舒慵慨，禹门先自透金鱼。
宋-释礼-《偈二首》@不是翻涛手，徒夸跨海鲸。由基方撚镞，枝上众猿惊。
宋-释琏-《红梅》@娇朱浅浅透烟光，瘦倚疏檐半出墙。雅有风情胜桃李，巧含春思避冰霜。融明醉脸笼轻晕，敛掩仙姿蹙嫩黄。旦暮风英堕行袂，依微如著袖中香。
宋-释良雅-《呈洞山初禅师》@五彩画牛头，黄金为点额。春晴二月初，农人皆取则。寒食贺新正，铁钱三五百。
宋-释亮-《碧云寄华藏故旧》@碧云深处望湖山，时步松门独往还。眼底故人都不见，但闻幽鸟语关关。
宋-释亮-《达上人乞语》@达道应须并六贼，六贼并了何所得。十方坐断眼头空，观音院里无弥勒。
宋-释亮-《悼遯庵》@无端拗曲作直，平白换人眼睛。而今双履归去，且喜天下太平。
宋-释亮-《古禅人乞语》@底事完全亘古今，何劳特地偏参寻。草鞋蹋破知端的，悔涉山川恨转深。
宋-释亮-《光上人求语》@光明寂照偏河沙，认著依前满眼化。丧尽诸缘回首看，寥寥四顾绝周遮。绝周遮处未为是，更须知有社师关。透得关，生死佛魔甚屎屁。时来平地一声雷，四海五湖如鼎涕。
宋-释亮-《光维那归乡》@光境俱亡了，寒潭彻底清。泝流翻巨浪，五十四州惊。
宋-释亮-《偈颂七首》@一叶落，天下秋，几人於此辨来由。衲僧冷地呵呵笑，南岳天台拄杖头。
宋-释亮-《偈颂七首》@今朝七十一月十五，光阴似箭岁将莫。参禅学道如何，切忌守株而待兔。若是金毛师子儿，翻身一掷无回互。无回互。惊杀南山白额虎。
宋-释亮-《偈颂七首》@今朝三月半，百花开烂漫。祖意甚分明，何妨著眼看，看看，忽然花谢树头家，又被风吹别调中。
宋-释亮-《偈颂七首》@者僧问处绝谣讹，就便牛来付与它。嫩绿枝头红一点，动人春色不消多。
宋-释亮-《偈颂七首》@九旬禁足今朝满，漆桶掀翻快活人。莫怪点胸夸独步，只缘过夏在清真。
宋-释亮-《偈颂七首》@说参禅，弥一过，缘是见成行货。可怜背觉合尘，饭箩边忍届饿。
宋-释亮-《偈颂五首》@八十老婆心已灰，强颜抹娄与涂蚽。自知潦倒无羞耻，遇兴何妨舞一回。
宋-释亮-《偈颂五首》@柳缘花红春鸟啼，明明祖意报君知。个中直下知端的，已落吾家第二机。
宋-释亮-《偈颂五首》@参学事，绝商量，急著眼，快承当，处处无非安乐乡。呵呵呵，好快活，万两黄金也消得。
宋-释亮-《偈颂五首》@狂风暴雨轰霹坜，满庭撼动花狼藉。红红白白已周遮，何劳饭袋重拈出。
宋-释亮-《偈颂五首》@金风起，树叶落，体露堂堂活鱍鱍。报君知，快领略。回头转脑拟思量，错认笊离作木杓。
宋-释亮-《寄天童痴绝和尚》@潦倒西山百不能，随身赖有一枝藤。东撑西拄消间日，甘作荒山小院僧。
宋-释亮-《见侍者求语》@三呼三应箭锋拄，不呼不应全体露。汝从雪宝到灵山，步步蹋著无差互。
宋-释亮-《建康黄尚书主住清真曾以颂却之》@彻骨穷来不厌穷，横眠倒卧白云中。饥餐一钵和罗饭，此外无能振祖风。
宋-释亮-《开涂田道者求语》@大海波涛涌，道人愿力坚。当头一截断，万顷看平田。
宋-释亮-《颂古四首》@你有主丈与主丈，你地主丈夺主丈。拨乱乾坤几个知，莺啼不在花枝上。
宋-释亮-《颂古四首》@几年湖海不知羞，一见桃花自点头。堪笑傍观犹眼热，也来趁队逞风流。
宋-释亮-《颂古四首》@饥时定闻饥，饱时定闻饱。婆子在台山，赵州勘破了。
宋-释亮-《颂古四首》@一色通身白，天然绝点尘。吒少当古路，不吼也惊人。
宋-释亮-《藤簟》@江成一片凝如水，风吹不动寒光起。饭饱齁齁快活眠，不知身在秋婆里。
宋-释亮-《指三门》@蹋断千差路，泼天门户开。抬头空荡荡，脚下起风雷。
宋-释了璨-《偈》@重阳九日菊华新，一句明明亘古今。杨广橐驼无觅处，夜来足迹在松阴。
宋-释了惠-《别川道士》@尘中相见头颅别，座上交谈语笑同。拶到了无同别处，擎拳合掌各西乐。
宋-释了惠-《病翁》@八万四千毛窃裹，如来禅与祖师禅。一回白汗俱通畅，忌口更须三十年。
宋-释了惠-《布袋赞》@扪腹一笑，笑裹戈矛。背手牵囊，囊中锥刺。将谓渠侬有底聱，元来奉化只如此。
宋-释了惠-《布袋赞》@乌藤横占阎浮界，鼻孔直撑兜率天。刚道化身千百亿，一身犹自不完全。
宋-释了惠-《禅会图黄檗裳沙弥》@膝下黄金贵，掌中天地宽。风云欣际会，四海夜涛寒。
宋-释了惠-《常思惟赞》@不滞闻见而受用闻见，不涉思惟而深入思惟。一坐至今扶不起，圆通门户草离离。
宋-释了惠-《朝阳穿破衲赞》@一衲横肩遮百丑，破处冷风吹不透。待伊穿缐要重联，金乌已在西山后。
宋-释了惠-《出山相赞》@夜半见明星，山中添冷话。脚未出山来，此语行天下。我观一切众生成佛多时，只有你者老子犹欠悟在。
宋-释了惠-《船子夹山赞》@一棹绿杨湾，金鳞得处难。长江深有恨，不合蹈船翻。
宋-释了惠-《达磨赞》@噫吁，西来何所图，未开花五叶，先坏一茎芦，秋风吹恨满江湖。
宋-释了惠-《达磨赞》@西土不拘，东土不管。口边落节，臂边拔本。自携只履赋归欤，脚下至今犹未稳。
宋-释了惠-《大慧宏智揖让图赞》@既不以爵，又不叙齿。何得过谦，让之不已。若谓是临济家风，洞上宗旨，笑倒磨光黑交椅。
宋-释了惠-《丹霞见灵照》@当风鸦臭气，一个豆娘儿。熏得行人走，冲爷皱断眉。
宋-释了惠-《悼虎丘枯椿和尚》@佛心之子毒蛇心，欢喜无端变作嗔。五处住山开毒口，不知喷杀几多人。
宋-释了惠-《悼虎丘枯椿和尚》@华雨台前倒法幢，海门浪裹钉枯椿。千古万古撼不动，碍塞泼天扬子江。
宋-释了惠-《悼灭翁》@咬牙啮齿骂松源，四海五湖洪浪奔。天目山云梁渚月，就中嘲谤不成冤。
宋-释了惠-《悼灭翁》@尽道灭翁今灭门，那知灭字塞乾坤。道渠已灭不曾灭，总不是渠真子孙。
宋-释了惠-《邓隐峰赞》@金锡一震，虚空退听。百万雄兵，难破此阵。一时游戏神通，未免旁观者哂。
宋-释了惠-《断桥》@头枕溪西尾搭东，东西只尺不相通。跳不过处水千里，进得步时山万重。
宋-释了惠-《对月了残经赞》@好念脱空经，不如山月转。将谓了多时，犹有者一卷。
宋-释了惠-《对月了残经赞》@麻线贯行针，太阳相对面。通身破绽多，如何补得遍。
宋-释了惠-《对月了残经赞》@破微尘出大经卷，一弹指顷千百遍。只因错认月为灯，至今展卷遮羞面。
宋-释了惠-《奉化亭山庙接待》@只个亭山歇脚亭，岂图一饱脚头轻。须知钵裹和箩饭，粒粒无非鬼眼睛。
宋-释了惠-《佛鉴和尚》@灵而不灵，不灵而灵。鬼不是鬼，神不是神。讪谤祖宗之魔孽，惑乱男女之妖精。天童一见便生嗔，未必灵岩肯卜邻。
宋-释了惠-《妇子看日》@劣女还闺阖，痴爷看日头。几生亲骨肉，不共戴天雠。
宋-释了惠-《古帆》@海变桑田数莫穷，几回高挂逆流中。自从一饱清风后，船上时时有散工。
宋-释了惠-《观音赞》@字字不真，句句不实。真实色身，何处寻觅。无寻见处，正观现前。菡萏花香水接天。
宋-释了惠-《观音坐岩中并十六罗汉赞》@应现声闻身，本身曾不动。众身齐说法，平地波涛涌。此法不知谁解听，岩谷晓来云气重。
宋-释了惠-《国一见代宗来起立》@立在威仪外，全身在裹头。重重赐龙袖，难掩面门羞。
宋-释了惠-《海眼光赞》@海眼为香饵，悲心作钓钩。鱼龙知几许，贪者自抬头。
宋-释了惠-《寒拾赞》@五台为床，峨嵋作枕。眠似不眠，惺如不惺。唤起来，三十苕帚柄。
宋-释了惠-《韩文公见大颠》@事繁求省要，省要事频繁。纵得三平老，文公只姓韩。
宋-释了惠-《黄梅一会》@日暮下山投宿处，风前闻客诵经时。分时此处此时节，总在目前人不知。
宋-释了惠-《鸡骨和尚赞》@吃既不知数，吐亦难数渠。非图甜得口，意在五更初。
宋-释了惠-《偈颂七十一首》@投胎不著，一错百错。周行七步惹尘埃，直至如今抖不落。抖不落，定慧只将将错就错。
宋-释了惠-《偈颂七十一首》@物见主，眼卓竖。此是吾家修月斧，须凭众力共提持，无圆缺处重修补。
宋-释了惠-《偈颂七十一首》@举步生荆棘，翻身堕嶮崖。一毫不动著，当处自沉埋。
宋-释了惠-《偈颂七十一首》@李下不整冠，瓜田不纳履。尀耐老臊胡，西来十万里。疑杀东震旦人，将谓单传直指。
宋-释了惠-《偈颂七十一首》@大地为囹圄，鞫勘佛与祖。款案犹未圆，棒喝如雷雨。平白累山僧，有屈无雪处。有雪处，楖{左木右栗}横担不顾人，直入千峰万峰去。
宋-释了惠-《偈颂七十一首》@玄中之玄，妙中之妙。识其渊源，得其枢要。普化踢倒饭床，水潦呵呵大笑。
宋-释了惠-《偈颂七十一首》@山空木落，秋清露寒。释迦卤莽，达磨湏顸。唯有陶靖节，东篱采黄菊，烂醉夕阳残。
宋-释了惠-《偈颂七十一首》@两手指天地，周行步更多。可怜黄面老，螃蟹落汤锅。
宋-释了惠-《偈颂七十一首》@拨乱乾坤老贼精，天教化火自焚身。贼心贼行难磨灭，二月依前是仲春。
宋-释了惠-《偈颂七十一首》@一二三四五，不落宫商角徽羽。混然格调超千古，白雪阳春安足数。此曲而今谁乐闻，夜来月在长松树。
宋-释了惠-《偈颂七十一首》@天兮高，地兮厚。月为夜，日为画。重阳定是九月九。渊明采菊向东篱，山僧面南看北斗。
宋-释了惠-《偈颂七十一首》@七手八脚，三头两面。欢喜冤家，头头撞见。山僧建立宗旨，直须为我成褫。学人未达其源，也要请师方便。有方便，没方便。石巩张弓，三平中箭。
宋-释了惠-《偈颂七十一首》@鹰窠裹懵鸱，鸠巢中后鹞。称尊未必尊，做小未必小。只麽泥裹洗泥，到了全没分晓。有分晓，海水不禁杓子舀。
宋-释了惠-《偈颂七十一首》@五月端午令节，艾人苦痛不彻。可怜病有膏肓，又被邪神所惑。撞著太上老君，也是赤口白舌。山僧反覆思量，别无仙方秘诀。如今抑不得已，只将就渠身上打劫。
宋-释了惠-《偈颂七十一首》@白云深处憨眠好，野菜添油滋味长。千古康庐话头活，山僧笑擘紫泥香。
宋-释了惠-《偈颂七十一首》@的的此事，真不可说。不可说中真可说，真可说，无可说。齿临部临，急急敕摄。
宋-释了惠-《偈颂七十一首》@向上关，脚下路。才拟问如何，邯郸学唐步。
宋-释了惠-《偈颂七十一首》@楚江南畔，甬水东边。有一句子，不方不圆。四七二三，望风结舌。德山临济，退后垂涎。
宋-释了惠-《偈颂七十一首》@隔江回首，已涉波澜。官路交肩，犹添荆棘。
宋-释了惠-《偈颂七十一首》@秉太阿剑，立太平基。卷旗青海尾，奏凯乱峰西。弟应兄呼成活业，汝携锄去我扶犁。
宋-释了惠-《偈颂七十一首》@年去年来，年来年去。虽有去来年，且无来去路。既无来去路，实无有去来。
宋-释了惠-《偈颂七十一首》@起寨重招五百兵，等闲恢复百余城。凌烟阁上清风起，留得将军卷世名。
宋-释了惠-《偈颂七十一首》@护生须是杀，杀尽始安居。会得个中意，唵悉唎苏{左口右卢}。
宋-释了惠-《偈颂七十一首》@诸佛诸祖，邪入肺腑。无药可医，无术可取。
宋-释了惠-《偈颂七十一首》@面壁堆危引客过，问谁那更问如何。道寻常已成多事，检点侬家事更多。
宋-释了惠-《偈颂七十一首》@洞山有物黑似漆，老倒玉泉裩赫赤。赤者吉中有凶，黑者凶中有吉，明眼衲僧难辨的。即今吉凶悔吝拈向一边，玉泉洞山且靠一壁，却听拄杖子出来露个消息。
宋-释了惠-《偈颂七十一首》@迦叶擎拳，阿难合掌。临济入门喝，德山入门棒。小人道消，君子道长。晓来策杖过溪西，十分春在梅梢上。
宋-释了惠-《偈颂七十一首》@洪机莫测，至德难量。万民几鸥鹭，四海一池塘。日日春风相鼓舞，不知时世是羲皇。
宋-释了惠-《偈颂七十一首》@冰雪冻皮肤，麻麦饿肠肚。见日未尝迷，见星安有悟。黄面老瞿昙，甜瓜成苦瓠。那更错行山下路，一步两步三四步。
宋-释了惠-《偈颂七十一首》@旧岁已去，去不可追。新岁当来，来不可拒。
宋-释了惠-《偈颂七十一首》@诸佛日日降生，圣人时时出现。与大地群生，同一耳闻，同一眼见，同此一心，同此一念。共乐太平时，大家呈笑面。有谁更问，日与长老，孰近孰远，大千沙界含元殿。
宋-释了惠-《偈颂七十一首》@霜蹄一跃趁春风，看尽深红及浅红。鞭影未摇归路活，杜鹃声在夕阳中。
宋-释了惠-《偈颂七十一首》@大千总是神仙药，此药无多灵验多。七佛之师虽解用，难医无病老维摩。
宋-释了惠-《偈颂七十一首》@这些业种自何来，虽不同门共一家。连累山僧至今日，一重枷上又添枷。
宋-释了惠-《偈颂七十一首》@东涧一滴水，东湖千丈波。几多湖上客，无可奈船何。
宋-释了惠-《偈颂七十一首》@火种深埋冷寂中，几回拨著暖烘烘。不知将谓吹嘘力，元是东君信息通。
宋-释了惠-《偈颂七十一首》@明星照得眼睛穿，眼睛觑得明星落。夜半依前是子时，敢保不曾成正觉。
宋-释了惠-《偈颂七十一首》@权实双行，主宾互立。拿空塞空，以的破的。
宋-释了惠-《偈颂七十一首》@风前无语立须臾，接得双双锦鲤鱼。一等是传真的信，有通书有不通书。
宋-释了惠-《偈颂七十一首》@飞雪岩前，炎天飞雪。冻得虚空，七花八裂。至今捏聚不成团，子规夜哭松梢月。
宋-释了惠-《偈颂七十一首》@荆榛密密布前峰，塞断行人路不通。昨夜连山遭野火，更无芽蘖恼春风。
宋-释了惠-《偈颂七十一首》@拄杖自拄杖，山僧自山僧。庭空积深雪，池冷起冰棱。楼上未吹新岁角，窗前且点旧年灯。
宋-释了惠-《偈颂七十一首》@护生须是杀，杀尽始安居。会得个中意，铁船水上浮。
宋-释了惠-《偈颂七十一首》@满目荆榛，亘天烈焰。百匝千重，四方八面。赵州拿得七斤衫，普化走入大悲院，蜡人眼光如掣电。
宋-释了惠-《偈颂七十一首》@石溪怒发，势不可遏。大地平沈，虚空惨怛。
宋-释了惠-《偈颂七十一首》@虎生三子尾吒沙，咂舌垂涎开爪牙。但见威风起岩窦，不知月照几千家。
宋-释了惠-《偈颂七十一首》@今朝九月九，渊明开醉口。指点东篱菊，大骂西门柳。诸人听得，只麽饮气吞声。山僧闻之，不免袖中出手。
宋-释了惠-《偈颂七十一首》@扁舟划断晓江云，一曲高歌远关君。惊起滩头野鸭子，海天飞去不成群。
宋-释了惠-《偈颂七十一首》@千峰沐雨，万树笼烟。磨盘呈旧面，水砍拜新年。
宋-释了惠-《偈颂七十一首》@六年心念已灰寒，几欲求闲不得闲。今日不求闲自至，一枝藤占几江山。
宋-释了惠-《偈颂七十一首》@一击华鲸吼月明，主翁魂梦已惺惺。海天空阔无知已，赢得潮声到客亭。
宋-释了惠-《偈颂七十一首》@南山鳖鼻蛇，撺入新罗国。吞却镇海珠，咬杀嘉州佛。
宋-释了惠-《偈颂七十一首》@今之房杜昔伊周，功盖东南三百州。十二峰前月如翦，不知分照几家楼。
宋-释了惠-《偈颂七十一首》@屋前基业，屋后生涯。堂堂妙用，不假安排。暑退凉飚起，燕归鸿雁来。天台南岳，峨嵋五台。新罗击鼓大唐斋。
宋-释了惠-《偈颂七十一首》@孟嘉已前，渊明去后。谁家篱畔欠黄花，那个杯中无白酒，重阳只有九月九。呵呵呵，始信茱萸茶苦涩，展眉人少皱眉多。
宋-释了惠-《偈颂七十一首》@陪尽老精神，杯盘越样新。谁知村店面，难劝御楼人。
宋-释了惠-《偈颂七十一首》@瞿塘三峡山波险，栈阁连云行路难。烽众相连兵刃接，一封乡信报平安。
宋-释了惠-《偈颂七十一首》@仲冬严寒年年事，须知事上大有事。若人知得事上事，到了全然不干事。
宋-释了惠-《偈颂七十一首》@东土与西土，镬汤无冷处。暗室裹突出鳖鼻蛇，平田中撞著白额虎。眼放内电光，毒气成烟雾。最难行是芝峰路。
宋-释了惠-《偈颂七十一首》@四序暗推迁，钵盂口向天。止余三十日，便是一周年。
宋-释了惠-《偈颂七十一首》@去年今日节，海角天涯传报捷。今日去年朝，黄童白叟尽歌谣。雨不破块，风不鸣条。渔者自渔，樵者自樵。草木昆虫王化裹，万拜谁道不逢尧。
宋-释了惠-《偈颂七十一首》@星在天上，眼在眉下。星无暗明，眼无书夜。密密绵绵无缝罅。
宋-释了惠-《偈颂七十一首》@二月十有五，瞿昙开死铺。摩胸告从时，椁示双趺处。缩不来，展不去，七手八脚一时露。
宋-释了惠-《偈颂七十一首》@贵如圭璧，贱如泥土。镇压山川，辉腾今古。有商量，没价数。富者得之贫，贫者得之富。岂不见茶陵山下郁阇梨，骑驴踏断溪桥路。
宋-释了惠-《偈颂七十一首》@重阳佳节到来，瑞岩无可安排。一十二峰黄栗粽，东大洋海茱萸茶。万象摩唇捋嘴，虚空缀齿粘牙，不知秋意落谁家。
宋-释了惠-《偈颂七十一首》@没艰骏处立难难，难透村婆者一关。忽地假鸡啼午夜，马蹄踏月过长安。
宋-释了惠-《偈颂七十一首》@大机普应，妙用全彰。井通沧海，日上扶桑。击石火，闪电光。进前先蹉过，退后绝承当。
宋-释了惠-《偈颂七十一首》@冷坐雪堆中，罗睺入命宫。被人贓作佛，打失主人翁。眉间蛛网断，顶{左宁右页}鹊巢空。公案今朝又一重。
宋-释了惠-《偈颂七十一首》@人间共赏元宵，瑞岩本光现瑞。屋上山，桥下水。三门八字打开，左右青叶娄至。头顶天，脚踏地。
宋-释了惠-《偈颂七十一首》@生於秽土，不受点污。目顾四方，周行七步。看来步步计便宜，落水也要占乾处。
宋-释了惠-《偈颂七十一首》@无病之药，不传之方。昨朝用不得，今日恰相当。如何是相当处，往往呼为百草霜。
宋-释了惠-《寄乐山居士》@雪鳌寒耸玉棱层，门钉桃符似不曾。将谓已无闲鬼崇，客床犹有不眠僧。
宋-释了惠-《坚上人归成都》@苏州得得上凌霄，恰值山寒雪未消。逗到雪消山骨露，春风已在锦江桥。
宋-释了惠-《阆州权兄归住锦屏》@妇家结束盖头茅，坐看青山久不磨。切莫风前开臭口，恐人传作阆山歌。
宋-释了惠-《李习之见药山》@即今非见面，昔日不闻名。一句添三句，篇章凑不成。
宋-释了惠-《临济赞》@三玄非玄，三要非要。平地起戈矛，虚空剜孔竅。谁知未到黄檗山，尽大地人著贼了。
宋-释了惠-《灵峰雪崖长老请赞》@老骨檛，恶冤家。无面目不听别人处分，得人憎不堪师位安排。衲僧要识渠端的，雪瀑千寻泻断崖。
宋-释了惠-《灵江》@水底乌龟无卦兆，岸头神树不相关。要知祸福流行处，只在波心月一湾。
宋-释了惠-《灵照女赞》@指点谁家子，将呈泼笊篱。物轻情意重，不使老爷知。
宋-释了惠-《灵照女赞》@无底篮儿，无柄笊篱。闲家泼具，卖与阿谁。自对丹霞呈丑拙，至今羞涩画蛾眉。
宋-释了惠-《六祖赞》@不作樵夫作确夫，只将脚力验精粗。知佗踏著踏不著，和米和糠到钵盂。
宋-释了惠-《马郎妇赞》@七轴莲经，自舒自卷。嫁人之媒，算人之本。金沙去后转风流，几度桃花春浪暖。
宋-释了惠-《鸣雁松林接待》@望见松林笑满腮，香厨岂为者僧开。三千里外有知已，鸣雁带书招不来。
宋-释了惠-《磨铁罗汉赞》@磨礲分寸工夫，建立针锋世界。尚欠些子合尖，且待石头烂坏。
宋-释了惠-《木翁》@不知天地是同根，到老全无刀斧痕。结得同行个上座，夜来扶过落花村。
宋-释了惠-《庞大倚锄而化》@辨地要从苗，枝残叶后凋。春风收契券，锄柄亦抽条。
宋-释了惠-《庞居士见马祖》@孰是心空者，谁为选佛人。笊篱二尺柄，簸箕三寸唇。
宋-释了惠-《捧佛安名》@名正安亦正，形端景亦瑞。呼来并诺去，驴屎杂栴檀。
宋-释了惠-《普化泉大道赞》@酒参屠门，街头市尾。摇破木铎，无宫商而暗合宫商。挑大道浆，虽不醉人而人自醉。是则是，我问你，不知郴州城中，何似大悲院裹。
宋-释了惠-《普化赞》@铎掩洪钟，机如掣电。明头暗头，四方八面。一著得人憎，走入大悲院。
宋-释了惠-《普贤出山相赞》@驾白象王，数黑豆子。行愿不相应，身心不相似。虽然瓶泻二千酌，敢保胸中无一字。
宋-释了惠-《仟岩海山长老请赞》@百炼金色不变，有人要见不得见，有底不愿见他面。不识腕头力，多於弦上辨。射透海山千万重，都来一只蓬蒿箭。
宋-释了惠-《瑞上人血书莲经报亲》@二千年前血滴滴，今日分明重指出。所生父母知不知，一二三四五六七。
宋-释了惠-《三教赞》@姓孔名聃，字曰瞿昙。禅道第二，文章第三。同门同出入，不是我同参。
宋-释了惠-《山行赞》@入火不燎眉，溺水不湿衣。目前巘嶮，脚下平夷。纵移千百步，此节不曾移。
宋-释了惠-《善财赞》@捏定五十三人性命若一藕丝，擎起百一十城世界如一荷叶。此未入母胎已前神通，正参见文殊已后时节。楼阁门前事若何，夜来池沼皆明月。
宋-释了惠-《舍钱建阁深都寺》@非愚非贤，非亲非冤。渠不在后，我不在先。共行难行道路，欲了未了因缘。以松为誓，后五百年。咄再来不直半文钱。
宋-释了惠-《石室》@锥凿不到处，纵横丈许宽。宁教苔藓去，要下一筹难。
宋-释了惠-《拾得磨墨寒山题岩赞》@乱石当陶泓，千岩作诗轴。意到句不就，句到意不足。墨渐消，笔渐秃。苍松偃蹇莓苔绿。高兴上层巅，断崖收晚烟。笔底两三字，人间千百篇。心手不相知，石上墨成池。劫石有消日，此墨无尽时。
宋-释了惠-《说无生话》@家有全棚乐，新翻调不同。分明恨离别，却是喜相逢。
宋-释了惠-《四睡赞》@人兮不羁，虎兮不缚。是四憨痴，成一火落。虽然合眼只一般，也有睡著睡不著。
宋-释了惠-《四睡赞》@无固无必，挨肩促膝。人梦不祥，虎梦大吉。世上有谁知，天台云幕幕。
宋-释了惠-《四宗风赞》@白鹭股边供大嚼，一蹄涔裹鼓波声。三生更待三生后，未许平田路上行。
宋-释了惠-《四宗风赞》@松根石上柳阴边，三个痴顽一个颠。总道系蛇如伏虎，不知跨犊似乘船。
宋-释了惠-《松坡》@白头弃镬下烟扉，正是欣逢快便时。岂谓傍山根脚在，至今留得碍人枝。
宋-释了惠-《送彻上人归蓬州》@蓬莱一尺离青天，水不行舟古语传。但得胸中有江海，归家陆地也撑船。
宋-释了惠-《送奎上人往中川》@湫间云冷不成眠，听得樵歌一曲全。切莫喧传江上路，此声不入钓鱼船。
宋-释了惠-《送李道士归东湖》@湫龙噀水湿髭须，四十九盘山画符。此法未传先有验，夜来驱月下东湖。
宋-释了惠-《送人归昌州》@见说家山富海棠，杜陵才短没篇章。烦君开口道一句，撺掇教他分外香。
宋-释了惠-《送人归湖南》@白纸无端墨笔书，分明一句却模糊。青灯夜雨湘江上，添得平沙落雁图。
宋-释了惠-《送人之岳山》@莫珍龙袖贵金襕，试拨湖湘草裹看。拨看路边牛粪火。乌藤变作紫栴檀。
宋-释了惠-《送日本俊上人》@钵盂捧入大唐来，饭裹无端咬著砂。一粒砂藏诸国土，方知寸步不离家。
宋-释了惠-《送僧之江西》@一粒收成敌万仓，可怜别甑不炊香。簸箕唇外打{左足右孛}跳，八十四人皆秕糠。
宋-释了惠-《送性侍者之冷泉》@爷儿解释死生冤，觅语欲登灵鹫山。借与门前溪上路，草鞋钱是你侬还。
宋-释了惠-《颂古》@雪峰踏者僧不杀，长生扶者僧不起。可怜一束烂枯藤，狼藉至今愁满地。
宋-释了惠-《维摩赞》@示疾毗耶方丈，文殊亦难近傍。看来无药可医，只是忌口为上。
宋-释了惠-《文殊为龙女说法赞》@作狮子吼，震龙王宫。说者如哑，听者如聋。清凉山顶照明月，无垢世界生清风。
宋-释了惠-《文宗嗜蛤蜊》@螺师蚌蛤类，大唐天子心。嗜好即深信，南无观世音。
宋-释了惠-《闻父讣二首》@眉毛盖眼赤须胡，女嫁男婚不识渠。唯是我侬偏孝顺，十年不作问安书。
宋-释了惠-《闻父讣二首》@见说如何与若何，恰如风向树头过。若论父子分明处，自古绵州所出多。
宋-释了惠-《闻叟》@不是耳从声畔去，亦非声向耳边来。新罗国裹打斋鼓，老汉钵盂齐展开。
宋-释了惠-《五祖送六祖渡江并船子接夹山赞》@一叶舟离港口，一桡外无可有。子不知羞，父不觉丑。丑恶羞惭，万年不朽。岂不见黄梅路上数株松，带雨含烟，一似朱泾堤畔柳。
宋-释了惠-《五祖栽松六祖担柴赞》@恨杀老头陀，山移恨不磨。吾今担头重，为汝种松多。
宋-释了惠-《五祖栽松六祖担柴赞》@无柄锄头，无根松树。万古风规，一肩荷负。至今夜夜黄梅雨。
宋-释了惠-《五祖栽松六祖担柴赞》@夯担不担柴，通经不识字。新州路上人，中书堂裹事。三更月照东禅寺。
宋-释了惠-《五祖再来赞》@前身后身，坐底立底。半假半真，全非全是。只因抬手肆乖张，万古黄梅如鼎沸。
宋-释了惠-《西窗》@分得竺乾些子光，拓开户牖辟封疆。谁知迥绝安排处，昨夜三更挂夕阳。
宋-释了惠-《洗钵罗汉赞》@水落方能石露，有心别无用处。若问佛法如何，日洗钵盂两度。
宋-释了惠-《闲田》@秦不耕兮汉不耘，镬头边事杳无闻。年来也有秋成望，三合清风半合云。
宋-释了惠-《蚬子和尚赞》@行凭麽自在，得凭麽快活。古庙当丛林，捞波作衣钵。脚头到处江天阔。
宋-释了惠-《小师智潮请赞》@{左亻中纟右刀}无讨处，强无讨处。刚道太虚空，纯是生铁铸。人言养子不及父，殊不知扬子江心有个郭璞墓。
宋-释了惠-《小师智广请赞》@泽广藏山，理能伏豹。父既不慈，子亦不孝。吉凶影象自分明，不用烧香求卦兆。
宋-释了惠-《谢三郎赞》@笠雨湿蓑烟，头陀于已圆。一桡横到底，不踏浙江船。
宋-释了惠-《谢万年淮海寄拟为上堂》@不愁台岭路岧嶢，生怕平田恶水浇。一杓又倾三百里，令人含恨不能消。
宋-释了惠-《行堂请赞》@发鬅鬙，貌棱层。没些火种，刚要传灯。破无准之有准，起南能之不能。有不会佛法者，许伊是个师僧。恐人无信，立此为凭。
宋-释了惠-《须菩提赞》@道个希有世尊，不知口是祸门。至今看经未了，立得拄杖生根。
宋-释了惠-《雪庭》@玉砌晓光寒，家风个样生。须知平白处，著脚是深坑。
宋-释了惠-《言法华赞》@口中念底，空中写底。是何章句，是何宗旨。人道你转法华，我道法华转你。
宋-释了惠-《雁山出队上陈侍郎》@尊者从空掷钵来，神通用尽却成獃。看来不似维摩老，一默千门万户开。
宋-释了惠-《一翁》@朕兆未分初，都卢只老夫。包羲太多事，胡处双添须。
宋-释了惠-《又布袋赞》@挑起悭囊，悭而不悋。回头等一个人，知是张何李郑。且等且等，等到弥勒下生时，或然等得也不定。
宋-释了惠-《又布袋赞》@转腊回头，百般卖弄。滞贷只些儿，尽力拽不动。吽吽，我不信得恁麽郑重。
宋-释了惠-《又布袋赞》@布袋没半边，乌藤欠一橛。手指空中底，要且不是佛。是什麽，咄咄咄。
宋-释了惠-《又海眼光赞》@玉腕指尖新，力能提万钧。上他篮子裹，未必是金鳞。
宋-释了惠-《又蚬子和尚赞》@赤手立生涯，教庐一个虾。不从江裹得，树上摝将来。
宋-释了惠-《又谢三郎赞》@箬笠蓑衣，短篷孤艇。四海一钩，千江只影。不知月在飞猿岭。
宋-释了惠-《又猪头和尚赞》@圣者圣何从，空中柳絮踪。猪头不得吃，遍地扇腥风。
宋-释了惠-《又猪头和尚赞》@猪头捧起，会苦全甘。饥兮不吃，饱而常贪。
宋-释了惠-《寓北山小阁因事偶作》@老去将贫买得闲，十层梯下是人间。忽因送客闻新事，又嘱山童紧著关。
宋-释了惠-《赵山台莲花方丈》@一芙蕖是一毗耶，一叶春风一室开。三万二千师子座，藕丝窍裹涌将来。
宋-释了惠-《赵州接赵王》@跏趺迎上客，曲录对旌幢。不是家风别，他居礼乐邦。
宋-释了惠-《政黄牛赞》@屈膝跨牛腰，山遥水更遥。有诗吟未就，白鹭下溪桥。
宋-释了惠-《中原之宝》@至宝应难别，波期双眼昏。何如放下手，留取镇中原。
宋-释了惠-《重画知识壁》@幸自十方无壁落，谁将五彩画虚空。善财眼裹生花医，去却一重添一重。
宋-释了惠-《猪头和尚赞》@提起臭猪头，密持清净戒。将谓足脂膏，元来少肉菜。如何出得金华界。
宋-释了惠-《自省》@{塔左换目}{左目右蚩}眼孔忽然开，冷汗通身笑满腮。数直年将谓道，谁知今日却元来。
宋-释了慧-《春日田园杂兴》@平畴水绕径微分，水圃云深景不繁。此处农桑虽是僻，多情莺燕不嫌村。倦眠芳草闲黄犊，静对幽花倒绿樽。见说刀旆方四出，欲更名姓掩衡门。
宋-释了朴-《呈无示和尚》@赤脚波斯入大唐，一家有事百事忙。而今四海清如镜，率土普天归我王。
宋-释了朴-《偈颂三首》@酷暑如焚不易禁，炎炎赫赫欲流金。夜明帘外无人到，灵木超然转绿阴。
宋-释了朴-《偈颂三首》@牛皮鞔露柱，露柱啾啾叫。灯笼佯不知，虚明还自照。殿脊老嗤吻，闻得呵呵笑。三门侧耳听，就上打之绕。譬如十日菊，开彻队谁要。呵呵呵，未必秋香一夜衰，熨斗煎茶不同铫。
宋-释了朴-《偈颂三首》@德山入门便棒，临济入门便喝。临济喝处，德山棒头耳聋；德山检时，临济喝下眼瞎。虽然一搦一抬，就中全生全杀。
宋-释了朴-《偈颂四首》@清白传家，赤穷到骨。心似寒灰，口如木突。纵有此地儿葛藤，尽机也拈不出。凭何接待方来，聊与一掴一咄。
宋-释了朴-《偈颂四首》@洞山麻三斤，赵州庭前柏。滞货卖不行，未免著润色。五彩画牛头，便道是极则。七宝络象身，此个更奇物。
宋-释了朴-《偈颂四首》@桃花红，李花白，东君怯寒辨未得。且令蝴蝶舞三台，啄木和成十八拍。呵呵呵，可怜陌上游人，开眼堂堂著贼。
宋-释了朴-《偈颂四首》@观音玲玲珑珑，太白石丁丁东东。西园菜蟥似不堪食，东谷花发却无赖红。
宋-释了朴-《颂古》@灵云一笑见桃花，三十饭年始到家。从此春风春雨后，乱随名字落天涯。
宋-释了思-《喜雨偈》@熇熇炎威遍野飘，流金烁石土山焦。精诚不作轩雷转，孰与人间济杭苗。救旱无方种种求，老龙谁识隐岩湫。茅山居士兴慈愿，一叱风云四百州。衲子相逢竞喜忻，应期甘雨一番新。了知润物无穷意，祗在维摩此念真。
宋-释了悟-《读政黄牛》@清旷情怀世莫羁，放心异类乐斯时。千山万水无穷意，只许滩头白鹭知。
宋-释了悟-《偈颂五首》@今朝七月半，丛林解制忙。当头老水牯，筋骨不堪富。大家团栾礼三拜，枬檀薝蔔一般香。
宋-释了悟-《偈颂五首》@今朝开炉向火，诸方说禅浩浩。灵山一字也无，普请大家证据。
宋-释了悟-《偈颂五首》@一即三，三即一，碧眼胡僧数不出。少林面壁九年，大似抱贓叫屈。屈屈，黄檗树头，讨甚木蜜。
宋-释了悟-《偈颂五首》@倒岳倾湫与麽来，小根魔子谩疑猜。神驹一跃三千界，空说门前下马台。
宋-释了悟-《偈颂五首》@昨日栽茄子，今日种冬瓜。一声河满，和月落谁家。
宋-释了悟-《颂古》@试问钟声披七条，轻轻击著无明发。买来餬饼是馒头，苦哉观世音菩萨。
宋-释了心-《偈》@佛之一字孰云无，木马泥牛满道途。倚遍栏干春色晚，海风吹断碧珊瑚。
宋-释了性-《偈》@一苇江头杨柳春，波心不见昔时人。雪庭要识安心士，鼻孔依前搭上唇。
宋-释了演-《衡阳别妙喜老师》@倒骑铁马渡潇湘，澗草岩花不覆藏。回雁峰高亲到顶，了无佛法可商量。
宋-释了演-《偈颂十一首》@谁庵不会说禅，一向外边之绕。鸣鼓集众升堂，岂容乱开臭口，而今无计可为，谩把屎肠抖擞。瞎驴趁队过新罗，惊起南辰藏北斗。
宋-释了演-《偈颂十一首》@扑落非他物，纵横不是尘。山河并大地，全露法王身。
宋-释了演-《偈颂十一首》@昨日闹浩浩，今朝静悄悄。静悄悄处闹浩浩，闹浩浩处静悄悄。
宋-释了演-《偈颂十一首》@高高峰顶云，散作人间雨。一句绝譊讹，相逢莫错举。不错举，猫儿偏解捉老鼠。
宋-释了演-《偈颂十一首》@今朝四月初一，即辰孟夏渐热。伏惟大众增休，各各眼横鼻直。若谓世谛流通，燋盘重添艾灸。若作佛法商量，瞎汉扶篱摸壁。还相委悉麽，只为分明极。
宋-释了演-《偈颂十一首》@前来半斤，后来八两。斤两分明，一对漆桶。
宋-释了演-《偈颂十一首》@时当亚岁，节届书云。不萌枝上唤春归，无影树头增秀色。
宋-释了演-《偈颂十一首》@腊月一，雪冻草枯，水寒冰结。黄河绝流，虚空迸裂。若将此语定纲宗，敢保老兄犹未彻。
宋-释了演-《偈颂十一首》@四海共遵灵鹫制，九旬禁足自萧然。饥餐渴饮随缘过，禅道是非扫一边。知我者谓我深锥痛劄，不知我者谓我吊影扬鞭。毕竟如何，月中丹桂和根拔，水底泥牛蓦角牵。
宋-释了演-《偈颂十一首》@即心即佛，千山万水。非心非佛，草窠里辊。向上一路千圣，不传热椀鸣声。三边若得浑无事，四海何愁不太平。
宋-释了演-《偈颂十一首》@踢倒飞来回首去，倒骑佛殿出皇都。须知此外封疆阙，八面腾腾任卷舒。
宋-释了演-《寄育王廓和尚》@向来事业俱荒废，即体生涯迥一空。渐愧此身无被盖，百般痴钝玷宗风。
宋-释了演-《空谷》@谷空空谷谷空空，空谷全超万象中。流水落花浑不见，清风明月却相容。
宋-释了演-《石佛》@积念有年瞻石佛，今朝一见绝疑猜。都卢面目只如此，却道三生凿出来。
宋-释了演-《颂古九首》@二祖无端向少林，庭前立雪到腰深。直饶觅得心无有，未免全身被陆沉。
宋-释了演-《颂古九首》@不是心，不是佛，不是物，为君击碎精灵窟。天上人间知不知，鼻孔依前空突兀。
宋-释了演-《颂古九首》@忽闻幕下哭哀哀，顿使天台对五台。风月一天今古在，通身是口也难开。
宋-释了演-《颂古九首》@沩山得体，仰山得用。体用俱全，梦中说梦。
宋-释了演-《颂古九首》@黄蘗堂前喫棒去，大愚肋下筑拳来。若言佛法无多子，到底分明眼未开。
宋-释了演-《颂古九首》@临行特地扬家丑，带累傍人满面惭。霹雳一声云雨散，至今父子未相谙。
宋-释了演-《颂古九首》@灵云亲说悟桃花，端的无疑眼里沙。纵使玄沙言未彻，相逢且喫赵州茶。
宋-释了演-《颂古九首》@俱胝一指禅，古今成话欛。打破鬼门关，露柱寻无罅。
宋-释了演-《颂古九首》@兴化棒头轰霹雳，克宾脚下走尘烟。若无塞外将军令，那得嘉名四海传。
宋-释了演-《颂古三首》@倒握毒蛇横古路，背骑猛虎舞三台。收来放去无多子，铁眼铜眼被活埋。
宋-释了演-《颂古三首》@赵州狗子无佛性，当空掘出秦时镜。光明浑不见星儿，上下四维俱彻映。
宋-释了演-《颂古三首》@袖中宝剑摩星斗，肘后灵符照八方。拨转目前关捩子，从教天下竟忙忙。
宋-释了演-《与禅人》@家山有路应须到，到得家山未是归。拈转杖头俱划断，好看午夜太阳辉。
宋-释了一-《颂古二十首》@外道殷勤来问佛，有言不问及无言。大雄不费纤毫力，良马何曾用举鞭。
宋-释了一-《颂古二十首》@清净行者不涅槃，破戒比丘无地狱。天台相接到西川，总是自家亲眷属。
宋-释了一-《颂古二十首》@白日街头独自行，夜间屋里独自卧。山高不碍白云飞，竹密不妨流水过。
宋-释了一-《颂古二十首》@清源佛法意如何，米价酬来老太婆。眨上眉毛行大道，莫於平地起风波。
宋-释了一-《颂古二十首》@心不是佛，智不是道。举得十分，未敢相保。推条拄杖闲行，切忌回头转脑。
宋-释了一-《颂古二十首》@南泉特地指瓶，隐峰便来泻水。两人自不识羞，掘地深埋自己。
宋-释了一-《颂古二十首》@乌臼分明棒有眼，这僧直是眼无筋。假饶打著百千个，切莫将伊挂齿唇。
宋-释了一-《颂古二十首》@须知天地共同根，万物从来元一体。未审南泉庭下花，几人看了梦相似。
宋-释了一-《颂古二十首》@甘贽设粥念摩诃，致见南泉打破锅。万事但将公道断，任教四海动干戈。
宋-释了一-《颂古二十首》@檀越家中作水牛，收来放去任优游。不曾犯著人苗稼，何必南泉对赵州。
宋-释了一-《颂古二十首》@大地是眼没处屙，衲僧到此便聱讹。须知别有安身诀，会得安身事更多。咄，锹子安著在甚麽处。
宋-释了一-《颂古二十首》@礼佛无端撞赵州，却将知见作冤讐。如今四海平如掌，云自高飞水自流。
宋-释了一-《颂古二十首》@殿上从来好功德，如何侍者却疑惑。赵州露出赤心肝，问著依然墨漆黑。
宋-释了一-《颂古二十首》@钟鼓未鸣先托钵，雪峰平地成饶舌。当时一径入僧堂，且看岩头有何说。
宋-释了一-《颂古二十首》@的的古帆已挂后，小鱼吞却大头鱼。虽然李广运神箭，自古张顚解草书。
宋-释了一-《颂古二十首》@春有百花夏有热，秋有凉风冬有雪。若无閒事挂心头，便是人间好时节。
宋-释了一-《颂古二十首》@竹篦举起成生杀，岂肯容人乱札锥。劈脊一挥如荐得，银山铁壁也光辉。
宋-释了一-《颂古二十首》@钟楼上念赞，床脚下种菜。猛虎当路蹲，时人俱不会。黄蘗花开自有时，明州有个憨布袋。
宋-释了一-《颂古二十首》@杨岐金圈与栗蓬，吞跳依前事不同。大海都来一口吸，更无南北与西东。
宋-释了赟-《颂》@赵州狗子无佛性，万叠青州藏古镜。赤脚波斯入大唐，八臂那吒行正令。
宋-释灵澄-《西来意颂》@因僧问我西来意，我话居山七八年。草履只栽三个耳，麻衣曾补两番肩。东庵每见西庵雪，下涧长流上涧泉。半夜白云消散后，一轮明月到床前。
宋-释龙石-《永乐寺》@江云如镜平，月当秋夜白。欸乃一声歌，舟中南北客。
宋-释迈贤-《诗三首》@门前绿树无啼鸟，庭下苍苔有落花。聊与东君论个事，十分春色属谁家。
宋-释迈贤-《诗三首》@心间增道气，忍事敌灾屯。谨言终少祸，节俭胜求人。
宋-释迈贤-《诗三首》@金斝又闻泛，玉山还报颓。莫教更漏促，趁取月明回。
宋-释迈贤-《诗一首》@扬子江头浪最深，行人到此尽沉吟。他时若向无波处，还似有波时用心
宋-释弥光-《和参政李汉老》@胡床稳坐已通津，何处更寻不二门。八苦起时全体现，不知谁解报深恩，
宋-释弥光-《和学士吴元昭》@通身一穿金锁骨，正眼观来犹剩物。纵使当机觌面提，敢保敢士犹未彻。
宋-释弥光-《偈二首》@梦幻空花，何劳把捉。得失是非，一时放却。
宋-释弥光-《偈二首》@一物不将来，两肩担不起。直下便承当，坐在屎窖里。
宋-释弥光-《偈五首》@一拶当机怒雷吼，惊起须弥藏北斗。洪波浩渺浪滔天，拈得鼻孔失却口。
宋-释弥光-《偈五首》@儿时曾向山前住，老大还归山上来。云外堂前逢蔡柳，大家拍掌笑咍咍。
宋-释弥光-《偈五首》@一九与二九，相逢不出手。冻得鸱吻头，面南看北斗。诸禅人，晓不晓，地炉火冷莫嫌寒，更有樵夫赤脚走。
宋-释弥光-《偈五首》@今朝腊月二十，衲僧门风壁立。进前拟问如何，劈面老拳箭疾。
宋-释弥光-《偈五首》@和风习习，膏雨微微。洗开柳眼，秀出花枝。衲僧闻得呵呵笑，也是宗门第八机。
宋-释弥光-《颂古二首》@生銕铸就崑崙儿，头轻脚重肚皮大。明眼衲僧萨普吒，九十日中看不破。看不破，笑倒嵩山破灶堕。
宋-释弥光-《颂古二首》@家家尽看野狐儿，见者虽多识者稀。百怪千妖俱扫迹，春风已到万年枝。
宋-释秘演-《淮上》@危桥当古寺，间倚喜同僧。极浦霁秋雨，扁舟明夜灯。风沈人语远，潮涨月华升。万事空凝念，其如总未能。
宋-释秘演-《寄四明教主》@古疏传深旨，清流照瘦颜。四方来问道，半世不离山。养鹤怜终洁，看云许共间。仍闻焚纪质，几欲别人间。
宋-释秘演-《贾希德》@山东持木铎，高识世难群。览照惊秋鬓，看碑见旧文。救时曾抗牍，退迹欲眠云。帐外横经者，清朝已立勋。
宋-释秘演-《洛阳春》@雨霁园林宿霭微，暖风迟日薦芳菲。池蒲露剑惊鱼跃，帘额翻波碍鸟飞。好景正繁春未半，小桃初放蝶仍稀。间中两两高阳辈，醉泥东君夜不归。
宋-释秘演-《山中》@结茅临水石，淡寂益闲吟。久雨寒蝉少，空山落叶深。危楼乘月上，远寺听钟寻。昨得江僧信，期来此息心。
宋-释秘演-《书光化军寺壁》@万家云树水边州，千里秋风一锡游。晚渡无人过疏雨，乱峰寒翠入西楼。
宋-释秘演-《游古观》@参差宫殿倚青天，一别重来四十年。老桧挂巢时有鹤，乱云藏洞久无仙。春移草色抽新带，雨养苔痕压旧钱。两两相逢皆不合，落花流水石炉烟。
宋-释妙弘-《和静照诗韵》@莫辞迢递供杯茶，香喷云腴映彩霞。两两梦中休说梦，觉来浑是梦中花。
宋-释妙弘-《和静照诗韵》@寻幽觅胜到天台，触目风光剪剪开。欲问昙猷旧遗迹，千山排闼送青来。
宋-释妙堪-《偈》@大荼毒鼓，轰天震地。转脑回头，横死万里。
宋-释妙堪-《颂古》@一人客路如天远，一个归心似箭轻。彼此征途虽有异，须知同日到天廷。
宋-释妙伦-《宝藏主请赞》@乾之下，坤之上。有一宝，无异相。刚地描摸出来，便见许多模糊。引一切人到面前，学算鬼丁帐。
宋-释妙伦-《布袋和尚赞》@朝向廛中游，暮打市里过。滞货卖不行，赖是肚皮大。
宋-释妙伦-《崇德圆老请赞》@无圆位中，一毫难状。於第二门，有个模样。长安城里卓红旗，雁荡峰头翻白浪。更要不睹是籍没一切人家财，犹要算白帐。
宋-释妙伦-《慈恩泾老请赞》@两耳全聘，双目半昏。泾清渭浊，谁与辨论。只么厮{左氵右盾}，狼藉破沙盆。有个不唧{左口右留}底，刚要面前涂糊背后揩抹。黑漫漫地恰似云屯挂向寿峰顶上，往往唤作南山古树根。
宋-释妙伦-《达磨赞》@西竺乾，东震旦。遍流毒，是者汉。不知赚了多少衲僧，至今八错七差三马九乱。
宋-释妙伦-《断溪》@绝消息时消息，不流通处流通。未达曹源渊奥，依然两段不同。
宋-释妙伦-《观音观老请赞》@眼无筋，头无脑。是个非个并除，佛兮魔兮俱扫。须弥山折箸桃来，眉毛上悬挂恰好。是谁识他，观音长老。
宋-释妙伦-《观音赞》@皎皎月沈波，萋萋草泣露。良哉观世音，不会转身句。
宋-释妙伦-《偈颂八十五首》@二千年前，我不如你，二千年后，你不如我。看看，冷处与你著把火。
宋-释妙伦-《偈颂八十五首》@横一丈，竖十尺。明眼衲僧，近傍不得。若有人向这里转得身吐得气，只园水也未到你吃。
宋-释妙伦-《偈颂八十五首》@穿人鼻孔，换人眼晴。都来只是这一句子，如何见得，题目分明。
宋-释妙伦-《偈颂八十五首》@晓花初拆露香新，独向空山冷衬云。忽被春风轻触著，淡红脱落乱纷纷。
宋-释妙伦-《偈颂八十五首》@花间蝶舞，柳上莺啼。瞿昙未晓，达磨犹迷。分付丛林能事汉，临机一一好提撕。
宋-释妙伦-《偈颂八十五首》@落赖家风彼此知，粗茶淡饭暂相依。弟兄毕竟难同活，不免分头各自为。
宋-释妙伦-《偈颂八十五首》@四月八，生悉达，天上人间闹聒聒。老韶阳，要打杀，争似只园妥水蓦头泼。阿呵呵，虽是死蛇，会弄也活。
宋-释妙伦-《偈颂八十五首》@禅禅，断贯索左穿右穿。道道，生苕菷横扫竖扫。
宋-释妙伦-《偈颂八十五首》@前半夏已去，新事不添。后半夏未来，旧事不减。而今新也旧也，拈向一边。
宋-释妙伦-《偈颂八十五首》@布袋打开，拄杖拈起。去也由你，住也由你。
宋-释妙伦-《偈颂八十五首》@灵山话月，曹溪指月。检点将来，只得半橛。
宋-释妙伦-《偈颂八十五首》@团团离海峤，渐渐出云衢。此夜一轮满，清光何处无。
宋-释妙伦-《偈颂八十五首》@一夏九十日，今朝事已周。寒山逢拾得，把手话来由。且道个什么，梨出青州，枣出郑州。
宋-释妙伦-《偈颂八十五首》@面面相对，心心相知。人情若好，吃水也肥。
宋-释妙伦-《偈颂八十五首》@沙鸥尽日戏江滨，几度浮来几度沈。渔笛一声惊起去，依前飞下碧波心。
宋-释妙伦-《偈颂八十五首》@躘踵几只牯牛，总在瑞峰过夏。有心卧月眠云，无意牵犁拽耙。溪东溪西，岭上岭下。饮水自饮水，吃草自吃草，第一不得犯人苗稼。
宋-释妙伦-《偈颂八十五首》@来住瑞峰，去住瑞岩。未操雪曲，且打乡谈，天上人间一十三。
宋-释妙伦-《偈颂八十五首》@昔年出此门去，步步踏著。今日入此门来，头头撞著。毕竟以何为验，洎合道著。
宋-释妙伦-《偈颂八十五首》@内不放出，外不放入。眨得昨来，铁壁铁壁。
宋-释妙伦-《偈颂八十五首》@擒虎兕，辨龙蛇。一句子，绝周遮。太白不曾登便殿，笔头昨夜自生花。
宋-释妙伦-《偈颂八十五首》@峭峻一方，玲珑八面。须弥灯王，有眼者见。若不见，随我脚跟转。
宋-释妙伦-《偈颂八十五首》@只园千树秀，净土九莲敷。多少参玄士，茫茫在半途。
宋-释妙伦-《偈颂八十五首》@三条椽下，七尺单前。有一则语，天下衲僧做尽伎俩，欲会会不得，拟举举不全。瑞岩老婆心切，略与诸人通一线。不容意解，只要心传，采石渡船。
宋-释妙伦-《偈颂八十五首》@隐隐烟村闻犬吠，欲寻寻不见人家。忽於桥断溪回处，流出碧桃三四花。
宋-释妙伦-《偈颂八十五首》@圣制中，有一诀。上三星，下半月。付诸人，须辨别。九十日，参教彻。参不彻，饮底是洋铜，吞底是热铁。
宋-释妙伦-《偈颂八十五首》@三张白纸，千里同风，此是古人吃不尽底涎唾。争如瑞岩，将个季春极暄，换个孟夏渐热。
宋-释妙伦-《偈颂八十五首》@那一通，你问我，玄关倒插无须锁。等閒一掣掣得开，三个老婆相对坐。
宋-释妙伦-《偈颂八十五首》@丁出丁，楔出楔。老赵州，端的别。别别，金刚脑后三斤铁。
宋-释妙伦-《偈颂八十五首》@水泻岩前，蛩吟砌下。问著衲僧，有口如哑。百二十日，弄真像假。今朝突出拂子头，净倮倮，赤洒洒没可把。
宋-释妙伦-《偈颂八十五首》@秋云秋水两依依，塞雁声声度翠微。多向洞庭芳草岸，楚天空阔不知归。
宋-释妙伦-《偈颂八十五首》@瑞岩老还债，出生双耳聩。扣道首不知，问禅禅不会。怕冷收帽裙，爱凉解衣带。上下相依不相怪，由来彼此肚皮大。
宋-释妙伦-《偈颂八十五首》@九日重阳节，渊明采菊时。黄花到处有，何止在东篱。
宋-释妙伦-《偈颂八十五首》@华山突兀耸苍穹，坐断坤维千万峰。潘阆骑驴山下过，只闻啼鸟闹春风。
宋-释妙伦-《偈颂八十五首》@游鱼润底沉浮，幽鸟林间下下。那堪东园刈麦，西畴插秧新田，小姑摘叶饲蚕，公子扬鞭走马。
宋-释妙伦-《偈颂八十五首》@崭崭岩石，蔚蔚松萝。左枝右蔓，横牵竖惹，满地交罗。几人遭绊倒，反怪葛藤多。阿呵呵，跳不出时争柰何。
宋-释妙伦-《偈颂八十五首》@后园驴吃草，开口见心肝。潘阆倒骑处，有谁能解看。
宋-释妙伦-《偈颂八十五首》@小鱼吞大鱼，尾巴露一橛。渔翁醉不知，空把丝纶掣。
宋-释妙伦-《偈颂八十五首》@主人翁，辘辘转。有手脚，无背面。或向深山里敲冰钓鱼，或向闹市中炙火摇扇。堪笑禅和子，长在蒲团上东讨西寻，直是不得一回亲见。当此自恣，将何证验。瑞岩今夜事不犹已，未免擘破面门开个方便。秋风一阵晚来寒，吹断白云三四片。
宋-释妙伦-《偈颂八十五首》@萧萧黄叶埋荒径，霭霭浮云锁野堂。一阵西风具埽尽，几根乔木倚科阳。
宋-释妙伦-《偈颂八十五首》@转身动脚，开口露牙。明明是我，的的非它。衲僧不肯向省要处受用，甘自区区於道途之上。真可惜，诚可嗟。瑞岩老婆心切，未免为汝指个歇处，便请急急囘首，早早归家。
宋-释妙伦-《偈颂八十五首》@南泉卖身，只贪小利。道吾舞笏，一味鬼戏。百丈卷蓆，翻成钝置。赵州吃茶，太煞客气。老大隋更是没巴鼻，僧问佛法的的意，却道山前麦熟也未。
宋-释妙伦-《偈颂八十五首》@一夏已过了，生涯又复然。眉毛横眼上，鼻孔搭唇边。诸人若果疑情未决，但向冷地里摸索鼻孔看。
宋-释妙伦-《偈颂八十五首》@雁山云，台峤月。或卷或舒，或圆或缺。两两三三，朝游暮往，袈裟角，拄杖头，挑底挑，裹底裹，不妨自怡自悦。若到瑞岩定是打教棒折，而今什么时节。
宋-释妙伦-《偈颂八十五首》@老姑强作少年时，烂把宫嫱红粉施。不管旁边人冷笑，满头犹更插花枝。
宋-释妙伦-《偈颂八十五首》@腊月十三日，一岁已周毕。野老竞相呼，把火门外立。
宋-释妙伦-《偈颂八十五首》@禅不用参，道不用学。放下更放下，安乐又安乐。
宋-释妙伦-《偈颂八十五首》@自把碌砖空里掷，必端自打自家头。酌然自痛自难说，自著摩挲归去休。
宋-释妙伦-《偈颂八十五首》@饱叔眼下安眉，赵哥口边著耳。蓦然狭路相逢，两个是甚面嘴。
宋-释妙伦-《偈颂八十五首》@宽用工，急著限。是也划，非也划。顶{左宁右页}忽然突出眼，圈圈圞圞，一似古殿里壁角落头破灯盏。者老和尚，元无所向。一味麻皮头，做出万般样。我也无端被伊葛藤一上，惭愧椿子倒了也。衔怨衔恩，含悲合笑，烧一炷香供养。
宋-释妙伦-《偈颂八十五首》@庭前新吐一花红，袭袭馨香醉蜜蜂。公子见来情兴动，倒吹玉笛弄春风。
宋-释妙伦-《偈颂八十五首》@我有一机，觌面提持。如击金石，如奏埙篪，不是知音谁共知。
宋-释妙伦-《偈颂八十五首》@小姑将彩对花缝，半是深青半是红。被贼一时偷去了，浑家空自暗搥胸。
宋-释妙伦-《偈颂八十五首》@雨{上雨下酸}寒食，日醖清明。三三两两，呼唤踏青。禅家流无处著幽情，倒卓乌藤倚石屏，闲听岩前杜宇一声声。
宋-释妙伦-《偈颂八十五首》@百花丛里跃鞭过，俊过风流有许多。未第儒生偷眼觑，满怀无柰旧愁何。
宋-释妙伦-《偈颂八十五首》@秋山色老，秋树叶零。秋云影乱，秋水波澄。伸手缩手，取之不得，开眼合眼，视之无形。五湖衲子，披披搭搭，哆哆和和。那进而秤量，者边匹瑞。瑞岩老汉却不敢与之较重较轻，斤两分明。
宋-释妙伦-《偈颂八十五首》@村翁因事扣巫师，祸福通肠直示伊。获得黄金与富贵，几多空自起狐疑。
宋-释妙伦-《偈颂八十五首》@学道参禅，别无方便。闹中底静里明，静里底闹中荐。坐断两头，打成一片。喜欢竖瞋拳，烦恼呈笑面。
宋-释妙伦-《偈颂八十五首》@阿呵呵，瑞岩与么道，大似落汤螃蟹，七手八脚一时露现。
宋-释妙伦-《偈颂八十五首》@心心，拙妇穿穴针。智智，巫师骂土地。道道，矮子肩栲栳。佛佛，乌鸦啗腐骨。
宋-释妙伦-《偈颂八十五首》@宏施韬略，密展谋猷。胸中浩气，远迈伊周，玉炉香喷几千秋。
宋-释妙伦-《偈颂八十五首》@我此一关，无背无向。拟欲进前，纲在头上。
宋-释妙伦-《偈颂八十五首》@紫箫声断月初斜，笑指蓬瀛是故家。十二玉楼寻不见，手攀仙鹤步烟霞。
宋-释妙伦-《偈颂八十五首》@始从鹿野苑，终至跋提河。於是二中间，未尝说一字。年年花卉竞芳时，东风一阵成狼藉。
宋-释妙伦-《偈颂八十五首》@梨花李花白，杏花桃花。的的正法藏，的的古佛心宗。灵云老几曾梦见，道得底都是脱空。尀耐螺江钓鱼船上翁，丝纶倒把揽春风。
宋-释妙伦-《偈颂八十五首》@金佛不度炉，道士念苏{左口右卢}。木佛不度火，嵩山打灶堕。泥佛不度水，钟馗嚇小鬼。真佛屋里坐，嗄，赵州老汉败露了也。
宋-释妙伦-《偈颂八十五首》@你是川僧，我是浙僧。相逢相见，元似不曾。因何今日成冤憎，不见道臭肉来蝇。
宋-释妙伦-《偈颂八十五首》@红日升兮，慧目明而不晦。白云吐兮，慈容露而不遮。林木交加兮胸题卐字，峰峦重叠兮足蹑千花。好个天然古释迦。若谓今朝始诞梵王家，苦哉佛陀耶，苦哉佛陀耶。
宋-释妙伦-《偈颂八十五首》@送春剩欲举金樽，客不开襟怎与论。自饮一杯归去后，喜逢家乐闹黄昏。
宋-释妙伦-《偈颂八十五首》@五峰影里，双涧声中。有大宝藏，八面玲珑。
宋-释妙伦-《偈颂八十五首》@德山低头，夹山点头。俱胝竖起手指头，玄沙{上祝下土}破脚指头，都来不出山僧拄杖头。一叶落，天下秋。
宋-释妙伦-《偈颂八十五首》@足不履地，头不顶天。才识双涧，便见双泉。问有今古，答无正偏。苦也未晓，细嚼黄连。
宋-释妙伦-《偈颂八十五首》@峰头异角灵毛，涧底锦鳞赪尾。各各性命一条，都在山僧手里。今日放开线路，也不妨自驰自骤，自飞淘沙得金，凿石得玉。张弓得鸟，掷钓得鱼。
宋-释妙伦-《偈颂八十五首》@淘沙得金，凿石得玉。张弓得鸟，掷钓得鱼。
宋-释妙伦-《偈颂八十五首》@门外一犬吠，櫩前一鸟鸣。天际半钩新月，移影上疎棂。忆得雪山六载，冻不死，饿不杀，夜半见明星。
宋-释妙伦-《偈颂八十五首》@一从醉别画堂前，鬓乱钗横语笑颠。最是恼人肠肚处，借婆裙子拜婆年。
宋-释妙伦-《偈颂八十五首》@正朝握拂，埽荡窠窟。左拣牛溲，右选马勃。竖作一团，是甚臭鹘。分付诸人，洗肠换骨。
宋-释妙伦-《偈颂八十五首》@一竖一尾，一放一收。仰山弄险，过似岩头。赖是随风囘橹棹，几乎翻却钓鱼舟。
宋-释妙伦-《偈颂八十五首》@窦八抽身已败贜，偷儿曲为巧遮藏。一家著贼犹闲事，搅断平人几肚肠。
宋-释妙伦-《偈颂八十五首》@明珠璨璨对人倾，是甚多年鱼眼睛。抛撒满前收不上，粪箕埽箒乱纵横。
宋-释妙伦-《偈颂八十五首》@烟横大野，雁篆长空。玉露滴开八枝黄菊，金风剪下三片两片丹枫。吾家生涯，虽然冷淡，取之无禁，用之无穷。
宋-释妙伦-《偈颂八十五首》@扫荡边尘未著劳，折弓戏把射青霄。满攀自觉无多力，随手那知落一鵰。
宋-释妙伦-《偈颂八十五首》@辊雪峰毬，打禾山鼓，露柱灯笼齐作舞。引得老丰干，倒跨南山虎。圣人作，万物睹。
宋-释妙伦-《偈颂八十五首》@将军令下闪旌旗，胡骑纷纷顿失威。纵有突然骁骤者，不知身已陷重围。
宋-释妙伦-《偈颂二十二首》@空兮空兮无背面，拈起豁然成两片。搭向南屏山角头，千古万古少人见。要见么，金乌飞上琉璃殿。
宋-释妙伦-《偈颂二十二首》@一自休戈见太平，跨龙仙去彩霞轻。感恩惟有西湖水，夜夜清波蘸月明。
宋-释妙伦-《偈颂二十二首》@南山有众盈筹，总是佛祖冤雠。一夏资粮尚少，岂容坐视无谋。长安城里，芳草渡头。赖有作者，为我希求，要使个个饱饫而优游。忽然遇维摩居士东指西指，又且如何对酬。一言才勘破，笑倒老金牛。
宋-释妙伦-《偈颂二十二首》@月临粉壁间尤白，烛入笼里花更红。夜冷井边闻落叶，已惊秋色到梧桐。
宋-释妙伦-《偈颂二十二首》@十五日前，结而不解。十五日后，解而不结。正当今日，结也休，解也休。草鞋对颊耸八耳，拄杖横身撑两头。五湖四海衲子为冤雠。
宋-释妙伦-《偈颂二十二首》@庭前黄叶坠，岭上白云屯。风味无多子，何人共我论。
宋-释妙伦-《偈颂二十二首》@一遇中秋节，竞赏中秋月。指底指，玩底玩，说底说，到了何曾离圆缺。惟爱老长沙，一踏踏倒小释迦。光灿烂，绝周遮，不知端的落谁家。
宋-释妙伦-《偈颂二十二首》@西风一阵恶，北林平地摧。晓猿夜鹤，惊怨空徘徊。哀哉哀哉，戒光犹自照高台。
宋-释妙伦-《偈颂二十二首》@渚流虹影，枢绕电光。圣人出现，化洽殊方。
宋-释妙伦-《偈颂二十二首》@日暖喷庭花，风轻摇岸柳。双林入灭老臊胡，至今犹露摩胸手。
宋-释妙伦-《偈颂二十二首》@千寻浪里出头，万仞崖前展手。七百甲子老翁，刚然弄一场丑。摘杨花，摘杨花，翻身跳上树，惊散暮森鸦。
宋-释妙伦-《偈颂二十二首》@玉缆纤纤布嫩芽，香苞杂杂依新叶。化工底事把天机，剖腹倾心俱漏泄。
宋-释妙伦-《偈颂二十二首》@白苹洲畔，红蓼岸头。渔人得意，拨动孤舟。飞起一行两塞雁，漾开七个八个鸥。丝纶在手，随放随收，时有金鳞上直钩。
宋-释妙伦-《偈颂二十二首》@九月九，一句说。有准绳，无柄欛。惟有陶靖节知缝罅，悠然见南山，笑傲东篱下。
宋-释妙伦-《偈颂二十二首》@将不去，拈不来。两个汉，一场獃。至今平地上，狼藉覆苍苔。
宋-释妙伦-《偈颂二十二首》@安眠露地牛，未脱黄金索。常在雇盼中，牧童难捉摸。
宋-释妙伦-《偈颂二十二首》@年年是好年，日日是好日。南山今日好处又非常，石人起拜木人楫。蛇生角，虎插翼。
宋-释妙伦-《偈颂二十二首》@烟迷岸树，水没汀莎。渡头拨动钓舟，野鸭翩然飞过。
宋-释妙伦-《偈颂二十二首》@云收幽谷静，雨歇幽涧鸣。风暖幽鸟语，日融幽草青。二祖不知，截断一手臂。归宗不会，拭坏双眼睛。致使衲僧，个个半疑半信，半醉半醒。争知道自来满口，咀华而嚼英。
宋-释妙伦-《偈颂二十二首》@九十日一夏，始终无缝罅。拶到末梢头，有个好说话。长扑梵志註九经，瞎眼波斯书八卦。
宋-释妙伦-《偈颂二十二首》@雪山层层，雪润冷冷。瞿昙过去久矣，今宵谁睹明星。奇哉，低声，恐成妄语诳众生。
宋-释妙伦-《寄人》@去年共绕润滨行，话尽山云海月情。芳树幽禽尤记得，风前时作两三声。
宋-释妙伦-《精严昂老请赞》@轩昂气宇，矍铄精神。木鸡马铃薯成鸾凤，刍狗逼作麒麟，世上知心能几人。
宋-释妙伦-《净惠教老请赞》@霜茁其巅，云横其肩。眼无一角，鼻少半边。太湖水底走马，洞庭山上撑船。天下衲僧名不得状不得，取不得舍不得，一齐唤作教外别传。
宋-释妙伦-《懒散》@一味放落魄，谁人柰得何。忽然刀斫手，依旧著摩挲。
宋-释妙伦-《连云枢老请赞》@密运玄枢，恢张要旨。名邈得来，成甚面嘴。叵是金毛狮子子，譊讹岂止三千里。
宋-释妙伦-《了翁》@踏断草鞋，拗折拄杖。彻底风流，匙挑不上。拟问如何，擘面便掌。
宋-释妙伦-《灵照女赞》@生不居家，长不出嫁。一柄笊篱，天上天下。虽然不直分文，只是无人著价。
宋-释妙伦-《六祖夜渡赞》@树烟漠漠水沈沈，父子相抛用贼心。授了衣盂连夜渡，钉椿摇橹到于今。
宋-释妙伦-《梦庵相士》@烟霞影里苍苔面，山水光埋古柏身。为报梦庵休诸梦，老僧不是梦中人。
宋-释妙伦-《牧溪》@百草头边意已赊，鞭绳放下卧平沙。觉来古岸东风急，横笛一声山日斜。
宋-释妙伦-《日本见上人请赞》@一见便见，一得永得。有影无形，易辩难识。大唐不许藏踪，日本那容隐迹。扶桑夜半日头红，不妨背手拈起一观，決定头斜面曲，鼻横眼直。
宋-释妙伦-《日本门上人请赞》@须弥绕白日，碧落穿红霞。唤作真则错，唤作相则差。只此一门难摸索，赚他个失脚走天涯。
宋-释妙伦-《日本云上人请赞》@山头云，天上月。云月有殊，光影无别。此是吾端的，不许见，不许闻。大唐国有人，必能辨，必能别。不妨卷去挂向大溪头，教他几个横论竖论东说西说。
宋-释妙伦-《瑞岩众行者请赞》@米里有虫，麦里有曲。非是老卢，何曾觑见。见不见，八角磨盘空里转。
宋-释妙伦-《若楫请赞》@貌兮藓石，形兮云松。口捷如哑，耳聪若聋。布重纲无明山上，荡一楫恼海中。吽，五日后也有个弄脱空，水底放出泥大虫。
宋-释妙伦-《示舜上人》@古镜未磨黑似漆，及乎磨后也模糊。忽然打作百杂碎，笑倒当年舜老夫。
宋-释妙伦-《寿首座请赞》@漆桶一枚，无大得大。鼓合丛林，翻成口过。有语不勘玄机，有棒不打铁磨。南屏今日开眼放一个，咄咄咄。
宋-释妙伦-《颂古五首》@狗走拌擞口，猴愁楼搜头。瑞岩门外水，自古向西流。
宋-释妙伦-《颂古五首》@赵老七斤衫，提来用恰好。若更问如何，且去青州讨。
宋-释妙伦-《颂古五首》@草舍柴门僻更幽，何期过客也经由。蒿汤备礼不知愧，犹对傍人卖口头。
宋-释妙伦-《颂古五首》@前头计较既不成，后而安排亦不是。古时若有今时人，不落他家圈{左衤右贵}里。
宋-释妙伦-《颂古五首》@树动风摇，尘生云起。太上老君，何曾姓李。
宋-释妙伦-《维摩赞》@倚胡床，执白拂。三十三人，尽底籍没。却将一默对文殊，兔子何曾离得窟。
宋-释妙伦-《无杂》@平常用处黑漫漫，十二时中没两般。大小赵州噇饭汉，斧头返被蛀虫鑽。
宋-释妙伦-《西岩》@怪石嵌空溅碧流，从来无路与人游。莫嫌立处孤危甚，要与东山作对头。
宋-释妙伦-《笑堂》@冷地无端错喜欢，却将鸱吻对门安。引它铁作面皮汉，千里闻风也破颜。
宋-释妙伦-《雪山梵老请赞》@握三尺铁，震一声雷。刚把密旨，翻作祸胎。汉落西村李翁田地上，丛林又一番灾。
宋-释妙伦-《友方请赞》@怒具慈悲，喜怀惨酷。指方为圆，拗曲作直。不特凿石栽花，兼要堆云种竹。五五合成三十六，好彩是汝不学他，学他和汝入地狱。
宋-释妙伦-《又泛水像赞》@觉而动，照而寂。云净月明，波停水碧。圆通触处露全身，依旧脚跟浮逼逼。
宋-释妙伦-《与若虚新戒付衣》@灵山密付，少室外亲传。或长或短，或方或圆。直下若能提得起，优昙一朵瑞只园。
宋-释妙伦-《月藏主请赞》@头颅突兀，面孔鳞皴。刚把一茎灯草，对人秤作半斤。阿呵呵，从教道月明照见夜行人。
宋-释妙伦-《月窗》@曲曲弯弯地，明明白白中。当轩开阖处，一隔为谁通。
宋-释妙伦-《真如靖老请赞》@夜叉心，菩萨面。动则云翻大野鬼翻懼闻，静则练绕长溪人皆喜见。有一道迷魂呪，三千里外学念者也灵验。
宋-释妙伦-《支提宏老请赞》@搭一只手，挥三尺铁。天下衲僧，望风胆裂。岂料丰干院里撞著个匾头魔孽，尽把家私俱漏洩。却向玉融侧童峰前，对人点胸，背地吐舌。
宋-释妙伦-《埴知客请赞》@寒岩其骨，槁木其形。解语非舌，能言非声。埏埴立於未立，气质成於未成。自者般伎俩，也有人描模上丹青。
宋-释妙伦-《治平璧老请赞》@似马无騌，似牛无角。描摸出来，非常大错。错错，万古一崖倚寥廓。
宋-释妙总-《产难》@不迟一步，不疾一刻。明眼衲僧，如何会得。娄骨碎身未足酬，一句了然超百亿。
宋-释妙总-《杲禅师以岩头婆子话相问作偈以答》@一叶扁舟泛渺茫，呈桡舞棹别宫商。云山海月都抛却，赢得庄周蝶梦长。
宋-释妙总-《狗子无佛性》@铁壁银山，一箭穿过。潦倒赵州，口能如祸。
宋-释妙总-《偈》@日日是好日，佛法世法尽周毕。不须特地觅幽玄，只客钵孟两度湿。
宋-释明辩-《达磨赞》@升元阁前懡{左忄右罗}，洛阳峰畔乖张。皮髓传成话霸，双履无处埋藏。不是一番寒彻骨，争得梅花扑鼻香。
宋-释明辩-《偈八首》@猛虎口边拾得，毒虵头上安排。更不钉椿摇橹，回头别有生涯。婆子被我勘破了，大悲院里有村斋。
宋-释明辩-《偈八首》@诤五眼，涌金春色晚。得五力，吹落碧桃华。唯证乃知难可测。
宋-释明辩-《偈八首》@十五日已前不得去，少林双履无藏处。十五日已后不得住，桂子天香和雨露。
宋-释明辩-《偈八首》@黄龙头角从来异，不与今时岁月争。复妙回途何处去，月明终夜照虚堂。
宋-释明辩-《偈八首》@我疑千年苍玉精，化为一片秋水骨。海神欲护护不得，一旦鳌头忽擎出。
宋-释明辩-《偈八首》@吹尽风流大石调，唱出富贵黄钟宫。舞腰催拍月当晓，更进蒲萄酒一钟。
宋-释明辩-《偈八首》@狗子佛性有，毗卢爱饮弥勒酒。狗子佛性无，文殊醉倒普贤扶。扶到家中全酩酊，胡言汉语骂妻孥。
宋-释明辩-《偈八首》@龙门和尚，阐提潦倒。不信佛法，灭除禅道。拶破毗卢向上关，猫儿洗面自道好。
宋-释明辩-《送及禅人》@马面夜叉才稽首，牛头狱卒便惊拳。洞宾唱个陶甄理，脱壳乌龟飞上天。
宋-释明辩-《送街坊》@贞女不著娘家服，丈夫岂假分时财。十杯五盏从何有，空奋双拳趁得来。
宋-释明辩-《颂古三十二首》@掀翻睦轴乾坤窄，拨转天轮宇宙宽。须向强中呈好手，虚空打碎劫初看。
宋-释明辩-《颂古三十二首》@垂钩不似迷津客，张网诚非待兔人。半夜乌鸡何处去，天明吞却玉麒麟。
宋-释明辩-《颂古三十二首》@古皇前化超群檄，无字印文明划划。今时衲子若当阳，往往半千成五百。
宋-释明辩-《颂古三十二首》@猎涉荣枯未是奇，到头谁是出家儿。故乡漠漠无消息，时有孤云岭外归。
宋-释明辩-《颂古三十二首》@天高云静月弯弯，雨过秋空眼界宽。百亿文殊真妙体，分明只在一毫端。
宋-释明辩-《颂古三十二首》@鹙子已圆无漏种，换却身形总不知。通途一贯非他物，午夜胡僧步雪归。
宋-释明辩-《颂古三十二首》@灵山会上旧家风，脱略从兹势莫穷。金斗峰前重漏泄，莫将附子当天雄。
宋-释明辩-《颂古三十二首》@冤憎会苦，爱别离苦。钝置瞿昙，一场莽卤。
宋-释明辩-《颂古三十二首》@当堂古路白云漫，碧眼黄头尚未谙。无孔笛儿毡拍板，轻轻吹破御街寒。
宋-释明辩-《颂古三十二首》@马祖非心非佛，直下更无窠窟。今年树上胡桃，胜似去年柑橘。
宋-释明辩-《颂古三十二首》@金刚南际老番王，反著襕衫入大唐。牛首旃檀都卖了，唯垂鼻孔不囊藏。
宋-释明辩-《颂古三十二首》@盘走珠兮珠走盘，当机脱略好生观。世人知贵不知价，信手拈来也不难。
宋-释明辩-《颂古三十二首》@萝蔔头禅聒噪人，霜刀累切了无痕。自古不通人咬嚼，只容衲子鹘崙吞。
宋-释明辩-《颂古三十二首》@玉洞玄关道路长，蟠桃岂是等閒芳。遮藏不许人间见，只恐春风漏泄香。
宋-释明辩-《颂古三十二首》@兜罗绵样硬赘头，河北风流老赵州。咸处著盐淡添水，轩头一笑更无休。
宋-释明辩-《颂古三十二首》@左转右转，金刚宝剑。全藏半藏，由基发箭。红心心里中红心，惊得须弥头倒旋。
宋-释明辩-《颂古三十二首》@大寂宗风示后昆，金刚宝剑利当门。瞎驴灭却正法眼，那个男儿解出群。
宋-释明辩-《颂古三十二首》@脱略情尘老睦州，虎头虎尾一时收。芳草渡头韩干马，绿杨堤畔戴嵩牛。
宋-释明辩-《颂古三十二首》@体量非功不堕今，星移斗换岂同轮。多年历日虽无用，犯著应须总灭门。
宋-释明辩-《颂古三十二首》@高高孤顶雪蒙蒙，劫外行藏路不通。半夜岭梅消息转，不关春色暗香浓。
宋-释明辩-《颂古三十二首》@玉鞭才举乾坤静，皇道私无显至尊。贵极銮轝才指斥，将军正令不容存。
宋-释明辩-《颂古三十二首》@转位投机觅更难，回途复妙岂相关。新丰洞口翻波浪，一扫须教彻底乾。
宋-释明辩-《颂古三十二首》@打起黄莺儿，莫教枝上啼。几回惊妾梦，不得到辽西。
宋-释明辩-《颂古三十二首》@六朝翻译传来妙，到头未悟当时窍。须信枝头老凤凰，春来翻作黄莺叫。
宋-释明辩-《颂古三十二首》@万丈寒潭彻底清，霜天午夜欲生冰。钓鱼要掷金麟饵，拨转芦蓬向月明。
宋-释明辩-《颂古三十二首》@养得男儿要赌钱，浑身无有寸丝缠。是非窟里和身入，生灭门中满口宣。
宋-释明辩-《颂古三十二首》@高安滩头百杂碎，象骨峰前眼搭痴。敢道鼓山无鼻孔，藂林千古笑嘻嘻。
宋-释明辩-《颂古三十二首》@微酸梅子始生仁，莺老花残迹已陈。一夜南风移斗柄，明朝烟柳不关春。
宋-释明辩-《颂古三十二首》@老将高提白玉鞭，双驹一策去翩翩。古今得失论量底，空看西山暮雨前。
宋-释明辩-《颂古三十二首》@曲蟺踏著两头{赘贝换手}，哑子得梦自家笑。笑到天明说向谁，乌鸦解八麒麟叫。
宋-释明辩-《颂古三十二首》@试问人间有底忙，好将春事报春光。直饶日日花前醉，一季都来九十场。
宋-释明辩-《颂古三十二首》@栗蓬吞得有何难，更教吐出又心酸。吞吐得来休嚼碎，南辰光射北辰寒。
宋-释明辩-《颂古十六首》@黄金凿，白玉椎。开开混沌窍，透出玄出机。
宋-释明辩-《颂古十六首》@社舞村歌笑杀人，骑牛挑鸭走成群。三杯酒罢归家去，留得猪头碍塞人。
宋-释明辩-《颂古十六首》@要得他家活计强，竿头须解倒拈枪。这边打鼓那边拍，引得瞿昙笑一场。
宋-释明辩-《颂古十六首》@张果老踏破葫芦，吕洞宾失却宝剑。两个撒手相逢，囊箧更无一线。何仙姑铁笛横吹，解道长江静如练。
宋-释明辩-《颂古十六首》@弓强难结鸳鸯纽，御道那栽栗棘蓬。堪笑香严饶舌老，今年犹胜去年穷。
宋-释明辩-《颂古十六首》@不向东山久，蔷薇几度华。白云他自散，明月落谁家。
宋-释明辩-《颂古十六首》@行主无人能赛，姐姐更是好手。腾身百尺竿头，打个背翻筋斗。
宋-释明辩-《颂古十六首》@老鼠齩生铁，十分滋味别，猫儿左右看，晏唾也不彻。
宋-释明辩-《颂古十六首》@百宝光攒无儿顶，是大神呪最灵奇。揭谛波罗僧揭谛，石人半夜失乌鸡。
宋-释明辩-《颂古十六首》@画得真如活，华间试展开。黄莺偷眼觑，不敢下枝来。
宋-释明辩-《颂古十六首》@我手何似佛手，黄龙鼻下无口。当时所见颟顸，至今百拙千丑。
宋-释明辩-《颂古十六首》@我脚何似胪脚，文殊亲见无著。好个玻璃盏子，不要当面讳却。
宋-释明辩-《颂古十六首》@人人有个生缘，从来罪大弥天。不是牵犁拽把，便须鼎镬油煎。
宋-释明辩-《颂古十六首》@春水满幽涧，江风吹断云。年年那时节，忆著别离人。
宋-释明辩-《颂古十六首》@住山身已老，世事任乖张。年来无侍者，客到自烧香。
宋-释明辩-《颂古十六首》@两女合为一媳妇，古寺基前幢子竖。彷佛上有陀罗尼，多少行人尽惊怖。
宋-释明辩-《自赞三首》@土豹长老，悟处敲譊。滑头胜似莼菜，软顽何啻黐胶。曾被三脚驴子，踏得鼻孔成四。
宋-释明辩-《自赞三首》@瞎老婆半夜吹火，张聋子日午闻歌。画得这般毫相，出生入死降魔。有时鼓起龙门浪，娑竭龙王不奈何。
宋-释明辩-《自赞三首》@潦倒住持，不言规矩。聚三日僧，说无义语。平生要讨便宜，落水也求乾处。
宋-释某-《石{外辶内委女换聿}》@路绕崖悬万仞头，檐泉带月几时休。个中拨转通天窃，人自安间水自流。
宋-释某-《问诠禅师》@觌面难逢处，如何顾鉴咦。乞师垂半偈，免使后人疑。
宋-释南-《悟赵州狗子无佛性话偈》@狗子无佛性，罗睺星入命。不是打杀人，被人打杀定。
宋-释南雅-《偈二首》@大机贵直截，大用贵顿发。纵有啮镞机，一鎚须休杀。
宋-释南雅-《偈二首》@紫蕨伸拳笋破梢，杨花飞尽绿阴交。分明西祖单传句，黄栗留噜燕语巢。
宋-释南雅-《偈颂七首》@葛陂化杖谁为力，陶壁飞梭事有因。好是风云相际会，峥嵘头角自惊群。
宋-释南雅-《偈颂七首》@百岁光阴弹指顷，万缘休处是良谋。文章盖世今何在，到了还归土一坵。
宋-释南雅-《偈颂七首》@生而无生，一片浮云点太清。灭而无灭，万里寒空沈晓月。个些儿，佛不知，拟心栖处隔山迷。直饶不拟栖心处，犹落吾家第二机。
宋-释南雅-《偈颂七首》@生是死之生，死是生之死。两路坦然平，无彼亦无此。
宋-释南雅-《偈颂七首》@瞎驴灭却正法眼，临济宗风始大张。的的单传至今日，绳绳不断愈光扬。有价数，没商量。
宋-释南雅-《偈颂七首》@去年今月正今日，北高峰前，冷泉亭畔。悬羊头，卖狗肉，秤头斤两惜如玉。几多高价来相酬，尽力相酬酬不足。今年今日正今时，竹山顶上，栖风亭边。饥即餐，困即眠，石头为枕草为毡。永日萧然无个事，白云深处不朝天。
宋-释南雅-《偈颂七首》@十方同聚会，个个学无为。此是选佛场，心空及第归。
宋-释南雅-《见见之时见非是见》@见见之时非是见，见犹离见若为论。钱塘江上中秋后，风急潮声万马奔。
宋-释南雅-《真觉禅师》@德山棒下桶底脱，又被岩头轰一喝。县崖万丈放全身。松山撑破秋空月。
宋-释南越-《石佛寺》@松竹行才尽，香城绝世尘。倚岩开半殿，凿石见全身。钟鼓中天晓，烟花上界春。出门重稽首，愿值下生辰。
宋-释朋-《咏鱼篮观音》@徒整春风两鬓垂，子规啼遍落花枝。龙门上客家家是，锦鲤提来卖与谁。
宋-释朋来-《清明游玉堂庄》@几宿青山逐陆郎，清明时节好烟光。归穿绿荇船头滑，醉踏残花屐齿香。风急岭云飘迥野，雨馀田水落方塘。不堪吟罢东回首，满耳蛙声正夕阳。
宋-释普度-《宝公赞》@剪刀拂尺，高挂金锡。卖狗悬羊，多虚少实。掉发武帝赶达磨过江，五叶一花，从此狼籍。稽首十二面观音，正面有谁识得，{囗里加力}。
宋-释普度-《碑匠》@点划纵横一脱新，之乎者也转精神。只於黑白分明处，验尺寻行数墨人。
宋-释普度-《焙经》@儿孙一代错商量，抖擞瞿昙烂肚肠。三昧火熏三毒火，家私那许外人扬。
宋-释普度-《布袋赞》@兜率内宫不肯住，杖挑布袋红尘去。不知开口笑何人，待你下生人笑你。阿呵呵，宽著肚皮等著他。
宋-释普度-《出山相赞》@万乘尊荣都弃了，六年雪岭受饥寒。明星一见便回首，到底依前被眼瞒。
宋-释普度-《辞世颂》@八十二年，驾无底船。踏翻归去，明月一天。
宋-释普度-《达磨赞二首》@竺国太平思泛海，中华祸起向东来。当时不遇梁天子，只好深深掘地埋。
宋-释普度-《达磨赞二首》@梁皇法令岂徒劳，滞货私通价转高。芦苇萧萧熊耳月，至今大地是波涛。
宋-释普度-《大疑》@此心未决应须决，决了而今更问谁。日用堂堂无向背，春山一任鹧鸪啼。
宋-释普度-《悼天童晦岩和尚》@恩怨重重分未分，再来不见旧时人。娟娟宿鹭亭前月，忍照西风吹白苹。
宋-释普度-《德山赞》@担疏钞行脚，大负不平气。失脚到龙潭，未惬平生意。吹灭纸灯时，拶著娘生鼻。便将一炬火，烧却闲故纸。从兹愤愤觅冤仇，一条白棒掀天地。
宋-释普度-《佛光法师赞》@荡荡慈风弥宇宙，滔滔辩泻四河清。毗卢海印全身佩，香拥优昙满帝城。
宋-释普度-《付法衣与琼林侍者》@杨岐担子无轻重，上得肩时便著行。咬定牙关提正令，卷舒杀活任纵横。
宋-释普度-《观音赞》@苦海横身一叶轻，黑风吹堕任纵横。要令险处人回首，月在补陀天际生。
宋-释普度-《寒山赞》@没伎俩，爱吟诗。一句子，少人知。寥寥静听松风吹。
宋-释普度-《和静照诗韵》@汲来崖瀑煮新茶，紫玉瓯中现瑞霞。到此豁然如梦觉，一天疏雨湿秋花。
宋-释普度-《和静照诗韵》@磵边云泠裛苍苔，木杪金灯午夜开。更问昙猷在何许，分明犹隔海门来。
宋-释普度-《偈颂一百二十三首》@前不构店，后不迭村。当阳坐断，上下平分。更看直透云霄之顶，独步乾坤。
宋-释普度-《偈颂一百二十三首》@司道染泥沙，佛祖生冤家。新半山为甚烧香礼拜，明珠绝纇，皓玉无瑕。
宋-释普度-《偈颂一百二十三首》@有主有宾，无疏无亲。直饶七佛到来。各与三十拄杖，少喜多嗔。
宋-释普度-《偈颂一百二十三首》@一佛出世，千佛赞扬。十方坐断，独露真常。山苍苍，云苍苍。半开半合，隐显全彰。
宋-释普度-《偈颂一百二十三首》@拄杖子，无向背。东拄西掌，登山涉海。汴璧骊珠，泥团土块，一时粉碎。
宋-释普度-《偈颂一百二十三首》@雨涤炎威，秋云自在。一片两片拄杖头，或卷或舒林木外。白璧明珠，泥团土块。放去收来颗颗圆，填沟塞壑无人会。阿呵呵，六只骰子满盆红，有采无采，大家别赛。
宋-释普度-《偈颂一百二十三首》@说禅说道，撒土撒沙，半山终不也随邪。重阳定在九月九，东篱何处无黄花。
宋-释普度-《偈颂一百二十三首》@龙门万仞，到者还稀。不犯清波，如何进步。
宋-释普度-《偈颂一百二十三首》@前佛性命，后佛纪纲。开口即丧，闭口即错。瘥病不假驴驼药。
宋-释普度-《偈颂一百二十三首》@毫末非轻，丘山非重。按佛祖云头，穿衲僧鼻孔，剖破方知无罅缝。
宋-释普度-《偈颂一百二十三首》@破沙盆，没巴鼻，尽大地人扶持不起。玉山路上，荆棘参天。锺阜山前，清风匝地。擘破宝公面皮，德云无处回避。
宋-释普度-《偈颂一百二十三首》@十五日已前，只许老胡知，不许老胡会。十五日已后，只许老胡会，不许老胡知。正当十五日，会不会，知不知。风细细，日迟迟。不惜黄金为弹子，牡丹花下打黄鹂。
宋-释普度-《偈颂一百二十三首》@大海扬尘，高源出水。狭路相逢，知心有几。明明玉鉴光中，浩浩烟波万里。鸑鷟擎头，金鳞摆尾。江北江南绝望时，一声霹雳清飚起。
宋-释普度-《偈颂一百二十三首》@推不去，挽不来。南天台，北五台。大地寥寥兮何者当情，春风浩浩兮雨打莓苔。见成公案，不涉安排，岂在见桃花而后眼开。
宋-释普度-《偈颂一百二十三首》@云收海山横，月印江天晓。扰扰红尘中，青春有多少。铁壁银山一拶开，落花流水空徘徊。
宋-释普度-《偈颂一百二十三首》@今朝五月五，诸方尽鸣鼓。不说药病相治，便说书符呪士。金山伎俩既无，未免别行一路。日轮当午。
宋-释普度-《偈颂一百二十三首》@一见便见，一得永得。四边界至，故是分明。一寸笔头，万钧之力。三十年异苗翻茂，千万古口流伟勣。
宋-释普度-《偈颂一百二十三首》@阿呵呵，知不知，青毡元是吾家物，好看金牛作舞时。
宋-释普度-《偈颂一百二十三首》@火云影裡一叶落，玉鉴光中便见秋。一任秋来又秋去，大江依旧向东流。无变易，有来由。塞鸿何处，白鹭沧洲。数声渔笛烟村晚，狼籍断霞闲钓舟。
宋-释普度-《偈颂一百二十三首》@雨洗炎威，秋磨霄汉。风传{左禾右罢}稏香，鼓腹寒岩畔。位转功回木马嘶，劫外不须重借伴。
宋-释普度-《偈颂一百二十三首》@布袋头开天地大，翠岩眉毛在不在。一声鸿雁海门秋，行人已在青山外。
宋-释普度-《偈颂一百二十三首》@千说万说，不如亲见。有时怒涛衮底，有时水清见现。风飕飕冷啾啾，虽然旧阁闲田地，一度赢来方始休。
宋-释普度-《偈颂一百二十三首》@月冷天高，风号怒涛。提杀人剑，用活人刀。云淡淡寒江雁影，山渺渺落日危巢。见成题目，眨上眉毛。万机顿罢归来，也是徒劳。
宋-释普度-《偈颂一百二十三首》@群阴剥尽，一阳来复。铁树花开，清香馥郁。眼皮开未开，枝南复枝北。凹凹凸凸破沙盆，何似镇州大萝卜。
宋-释普度-《偈颂一百二十三首》@清明寒食节，韶光烂漫时。野花迷古迳，回首暮云低。纸飞处杜鹃啼，不是苦心人不知。
宋-释普度-《偈颂一百二十三首》@说得一丈，不如行得一尺。行得一尺，不如离却一寸。山高分水深，青天分白日。
宋-释普度-《偈颂一百二十三首》@玉鉴光中，波澄月现。展屠龙手，提金刚剑。栗棘金圈一拶开，从君细嚼浑仑咽。有照有用，有舒有卷。杨岐消息未全灰，优昙华笑春风面。
宋-释普度-《偈颂一百二十三首》@年年是好年，日日是好日。新年人看旧年人，旧年日有新年日。潮生涨旧痕，潮落石头出。万物有迁流，迁流无变易。有变易，上上大吉。
宋-释普度-《偈颂一百二十三首》@释迦老子弄精魂，死了依前似不曾。一树落花春过后，无山无限碧层层。
宋-释普度-《偈颂一百二十三首》@圆同太虚，无欠无余。良由取舍，所以不如。
宋-释普度-《偈颂一百二十三首》@一夜江风搅玉尘，孤峰不白转精神。从空放下从空看，彻骨寒来有几人。
宋-释普度-《偈颂一百二十三首》@南北东西几路头，来来同载一扁舟。月明夜静沧浪里，一掣锦鳞随直钩。
宋-释普度-《偈颂一百二十三首》@智不到处，不妨道著。吸尽长江，冲开碧落。的的金圈栗棘，一一天花乳酩。杨岐消息俨然存，大用机前活卓卓。山僧合掌有分，诸人如何啗啄。玉鉴光中宇宙宽，双双放出辽天鹘。
宋-释普度-《偈颂一百二十三首》@山之高，水之深，非古亦非今。老胡打失一只履，葱岭那边无处寻。
宋-释普度-《偈颂一百二十三首》@风号寒，霜凛冽。屋浪崩腾，飞银撒雪。截流过者，未称全提。作死马医，暖气相接。倒腹倾肠一线通，月明不借芦花白。
宋-释普度-《偈颂一百二十三首》@长长出不得，短短出不得。四大海不宽，藉丝穷不窄。非耳目之所到，非心意之所及。自西自东，自南自北。落霞与孤鹜刘飞，秋水共长天一色。
宋-释普度-《偈颂一百二十三首》@烹佛炼祖，锻圣鎔凡。杀活在手，宝剑光寒。意在星兮不在盘。
宋-释普度-《偈颂一百二十三首》@古镜无光，当台自照。森罗绝影，觌面难逃。行不言之令，坐致太平。赞无为之化，六国晏清。天高地厚，水绿山青。山青青，水泠泠。湘西古渡夕阳明，岳足当檐开画屏。
宋-释普度-《偈颂一百二十三首》@李白桃红，桃红李白。或雨或晴，或寒或热。
宋-释普度-《偈颂一百二十三首》@白云高，滩水急。不动脚头，全身直入。
宋-释普度-《偈颂一百二十三首》@花簇簇，锦簇簇。吟不足，咏不足。的的无弦琴上曲。
宋-释普度-《偈颂一百二十三首》@大机圆应，大智无方。右左逢原，七穿八穴。万叠云山一抹过，十八滩头声浩浩。遇贵即贵，遇贱即贱。法随法行，法幢随处建立。要津把断，纵夺临时。风细细，日迟迟。四海浪平龙睡稳，九天云净鹤高飞。
宋-释普度-《偈颂一百二十三首》@春风卷春雨，春树生春烟。作家相见不谈禅。天寒烧榾柮，云外煮清泉。更有一般风味在，从来附子出西川。
宋-释普度-《偈颂一百二十三首》@西风萧萧急未急，塞雁声声寒未寒。欲对黄花问时节，有谁同倚玉栏干。
宋-释普度-《偈颂一百二十三首》@阶前黄叶两三片，门外白云千万重。寄语善财休斫额，德云不在妙高峰。
宋-释普度-《偈颂一百二十三首》@麻三斤，乾屎橛。不是五逆汉，此话凭谁说。
宋-释普度-《偈颂一百二十三首》@开品即错，闭口即哑。钉嘴铁舌，一时列下。碧玉盘，无缝罅。
宋-释普度-《偈颂一百二十三首》@笔头有眼主中主，号令无私公至公。妙用当机全杀活，一新佛祖旧家风。
宋-释普度-《偈颂一百二十三首》@来何迟，去何速，十七日缘今已足。拄杖横担归去来，一笑出门山水绿。
宋-释普度-《偈颂一百二十三首》@楼阁门开，了无回互。既是家里人，便请直入。
宋-释普度-《偈颂一百二十三首》@面皮上刮得霜，枯骨里敲出髓。转得身，吐得气。不是不是。
宋-释普度-《偈颂一百二十三首》@宝塔层层面面开，当机一拶语如雷。信知恩大难酬处，一段风光遍九垓。
宋-释普度-《偈颂一百二十三首》@天书颁自九重来，万壑烟云尽豁开。竺土大仙灯灿烂，融融和气霭楼台。
宋-释普度-《偈颂一百二十三首》@落叶辞柯满竹扉。道道，何处寻。今即古，古即今。曹溪波浪如相似，无限平人被陆沈。
宋-释普度-《偈颂一百二十三首》@长一线，一线长。眼闻耳见，不用商量。流水断桥梅破萼，枝南枝北一般春。
宋-释普度-《偈颂一百二十三首》@妙德岩中宴坐时，释梵天王同赞喜。地摇六振雨花飞，一声霹雳清飚起。沧海头，青海尾。杨岐毒，种灵苗，殃害儿孙未已。
宋-释普度-《偈颂一百二十三首》@手指天，脚踏地。目顾四方，真少儿戏。自言惟我独尊，天上人间诽诽。
宋-释普度-《偈颂一百二十三首》@正法眼，破沙盆。零敲碎打，不直分文。一一银山铁壁，一一电掣雷奔。
宋-释普度-《偈颂一百二十三首》@正觉山前，明星皎皎。夜半打失鼻孔，将谓一了便了。中竺看来，有些短处，不说也好。开得眼来天大哓。
宋-释普度-《偈颂一百二十三首》@当初已是错投胎，鬼面神头相赚来。裂破虚空无罅缝，龟毛拂子舞三台。
宋-释普度-《偈颂一百二十三首》@垂垂白发老成魔，异类中行罪过多。业债既深偿未足，又托犁把出烟萝。
宋-释普度-《偈颂一百二十三首》@德合乾坤御九天，祥光瑞气霭山川。当机觌面全提处，一会灵山又俨然。
宋-释普度-《偈颂一百二十三首》@心王不妄动，六国一时通。罢拈三尺剑，休弄一张弓。
宋-释普度-《偈颂一百二十三首》@虎岩岩下虎，咬人齿不露。踞地坐眈眈，南北无行路。翻身一掷更无踪，虚空拍掌须弥舞。万象森罗，一时痛苦。石人木人泪如雨。
宋-释普度-《偈颂一百二十三首》@兔马有角，牛羊无角。寸毫尺厘，天地寥廓。潘阆倒骑驴，攧杀黄番趠。
宋-释普度-《偈颂一百二十三首》@十五日已前，银山铁壁。十五日已后，铁壁银山。正当十五日，一尘不立天地宽，那知更有上头关。
宋-释普度-《偈颂一百二十三首》@祖师门下，讨甚巴鼻。东行西行，无是不是。忽然篱下菊花黄，此时决定是重阳。
宋-释普度-《偈颂一百二十三首》@布袋头一结，百城消息绝。蜡人冰不冰，万里一条铁。珊瑚枝枝撑著月。
宋-释普度-《偈颂一百二十三首》@一期九十日，铁壁复铁壁。四方八面来，只是跳不出。落霞与孤鹜齐飞，秋水共长天一色。
宋-释普度-《偈颂一百二十三首》@短棹轻帆，风恬浪静。溢目湖光镜样平，渔歌未起同谁听。万壑千岩，高低普应。狼藉断霞残照中，船头拨转都收尽。麽朅提国，亲行此令。
宋-释普度-《偈颂一百二十三首》@八月二十五，洞山离查渡。咄哉老云门，多却末后句。桃花浪暖禹门高，霹雳一声烧尾去。
宋-释普度-《偈颂一百二十三首》@老瞿昙，眼孔小。一星半星容不得，说迷说悟何时了。衲僧分上那有许多般，雪晴海阔千峰晓。
宋-释普度-《偈颂一百二十三首》@达磨西来，只个不识。铁壁银山，挨拶不入。因甚分皮分髓，飞来峰高冷泉碧。
宋-释普度-《偈颂一百二十三首》@巍巍独坐大雄峰，万水千山列下风。相见不说奇特事，一声猿叫翠微中。
宋-释普度-《偈颂一百二十三首》@不钉桃符，不悬艾虎。驾铁牛机，击涂毒鼓。千妖百怪尽潜踪，灵鹫峰高日卓午。
宋-释普度-《偈颂一百二十三首》@大机圆应，大用无方。扑碎破沙盆，灭却正法眼。要津把定，佛祖潜踪。正案傍提，百发百中。
宋-释普度-《偈颂一百二十三首》@八月九月，不寒不热。盘山掷剑挥空，正是个般时节。无古无今，无间无歇。痴云卷尽雨声收，千里万里一条铁。
宋-释普度-《偈颂一百二十三首》@露滴滴，风凄凄。黄花香满路，何独在乐篱。高低普应，步步相随。
宋-释普度-《偈颂一百二十三首》@落叶飘飘，秋江清浅。烈士相逢，干戈不殿。言多去，道转远。
宋-释普度-《偈颂一百二十三首》@普天寒色，大地为炉。但见清风壁立，不知石烂松枯。丹霞烧木佛，因甚院主堕眉须。若无这些火种，讨甚碧眼老胡。
宋-释普度-《偈颂一百二十三首》@海门一夜波涛恶，玉麟攧折黄金角。鱼龙虾蟹尽潜踪，大悲千手难摸索。木马悲嘶，石人泪落。
宋-释普度-《偈颂一百二十三首》@拔地凌霄峰，嵯峨倚寥泬。一夜天风忽吹折，木马悲嘶，石人哽咽。晓来云散谷风清，千古虚堂照明月。
宋-释普度-《偈颂一百二十三首》@东湖辊底怒涛，青山参天荆棘。两处铗路相逢，拶得渠侬上壁。恩难酬，怨难酬，热煮冷泉流水，浓点淡茶一瓯。
宋-释普度-《偈颂一百二十三首》@有权有实，有照有用，些些鬼眼睛，临机要活弄。弄得活，没疏亲。谁知席帽下，都是旧时人。
宋-释普度-《偈颂一百二十三首》@声前一句，斗换星移。石火莫及，电光罔追。栗棘蓬当面掷，全刚剑信手挥。少林消息断，花绽不萌枝。
宋-释普度-《偈颂一百二十三首》@一即三，三即一，达磨一曾离少室。父子虽亲妙不传，一花五叶成狼藉。海风吹起怒涛寒，截流过者脚不湿。道在中庸，梅香岩石。破沙盆子响玲珑，要在当人善抛掷。
宋-释普度-《偈颂一百二十三首》@文殊虽令善财采药，佛病祖病，未曾医著。灵隐病亦无，药亦无，赵州东壁挂葫芦。
宋-释普度-《偈颂一百二十三首》@二千年前，毗蓝园裹。地动山摇，祸胎忽起。云门瞎棒打不死，后代儿孙空切齿。休切齿，杓柄短长，浇泼在你。
宋-释普度-《偈颂一百二十三首》@说禅说道易，成佛作祖难，突出门前大案山。成佛作祖易，说禅说道难，南海波斯念八还。也不难，也不易，衲僧敲处辽天鼻。
宋-释普度-《偈颂一百二十三首》@昨夜毗岚撼山岳，七十二峰俱倒卓。太湖万顷涓滴无，黄叶乱飘星斗落。
宋-释普度-《偈颂一百二十三首》@开口不是禅，闭口不是道。办是个轮槌，拈来用恰好，一击天门开，万象俱靠倒。狭路忽相逢，拍裳呵呵笑。
宋-释普度-《偈颂一百二十三首》@入荒田，出荒田，信手拈来颗颗圆。横三千，竖三行。虽曰眼席底空花，直是明白洞然。
宋-释普度-《偈颂一百二十三首》@岩头雪峤与钦山，共辙同途岂等闲。要识南台真白额，从来虎体一般斑。
宋-释普度-《偈颂一百二十三首》@妙喜墨竹篦，有背还有触。儿孙用得亲，通身是眼目。正令全提转辘辘，花簇簇，锦簇簇。直教佛祖亦头低，宇宙空来更有谁。
宋-释普度-《偈颂一百二十三首》@拘尸那城有生灭，我此世界生灭无。桃红李白花时节，是处江山开画图。
宋-释普度-《偈颂一百二十三首》@用鈯斧子，非重非轻。拈起放下，肘后符灵。
宋-释普度-《偈颂一百二十三首》@清明前，寒食后，花雨漫天云满岫。谁家小犊力未完，但知逐队随群走。阿呵呵，索头只有翁翁手。当机一掣掣断时，野犴便作师子吼。
宋-释普度-《偈颂一百二十三首》@船来也到，陆来也到。船来陆来，红日杲杲。白云缺处烧痕青，春在少林元不老。
宋-释普度-《偈颂一百二十三首》@结夏已十日，那事无消息。云在岭头闲，水流何太急。法法不隐藏，古今无朕迹。
宋-释普度-《偈颂一百二十三首》@秧入土，麦上场。丰年已兆，比屋盈仓。饥来吃饭，热来乘凉。东倒西擂，随缘遇方。更无余事可商量，夜来却被子规啼断肠。因甚如此，阎罗老子要饭钱。
宋-释普度-《偈颂一百二十三首》@见身无实是佛见，了心如幻是佛子。了得身心本性空，斯人与佛何殊别。坐底坐，产底立。触目遇缘，更非他物。
宋-释普度-《偈颂一百二十三首》@一佛出世，祥光布地。一念万年，寿山增翠。晓来风起满庭香，吹绽蟠桃三五蕊。
宋-释普度-《偈颂一百二十三首》@是法住法位，世间相常住。昨日大风潮，吹折山前树。云自向天飞，水流朝海去。
宋-释普度-《偈颂一百二十三首》@用文武火，运恶钳锥。死学者偷心，开人天眼目。大用机前转辘辘，十分慈悲，十分恶毒。六踞名蓝兮一笑来归，青灯夜寒兮香风馥馥。
宋-释普度-《偈颂一百二十三首》@山前一片闲田地，旷大劫来无界至。今朝恢复又归来，坐断脚头并脚尾。东也是，西也是，南北东西无不是。
宋-释普度-《偈颂一百二十三首》@屋里有金，外头有秤。盐鹹醋淡，斤两自定。自然左右逢原，管取拍拍是令。
宋-释普度-《偈颂一百二十三首》@八十翁翁辊绣球，谁知辊得意休休。如今逗到凌霄上，云自高飞水自流。
宋-释普度-《偈颂一百二十三首》@双双把手上高楼，唱拍相从各应酬。歌鼓散时人尽醉，也无欢喜也无愁。
宋-释普度-《偈颂一百二十三首》@今朝七月十五，衲僧拄杖起舞。头顶西天，脚踏东土。游历百城，不移寸步。阿呵呵，白云绽处青山露。
宋-释普度-《偈颂一百二十三首》@二大老，一人船行，一人步到。狭路相逢，掀眉一笑。
宋-释普度-《偈颂一百二十三首》@天无四壁，大地为炉。篱头吹觱栗，寒雁一声孤。老胡若不渡江去，至今火种一星无。
宋-释普度-《偈颂一百二十三首》@邬那青青处，山高云半垂。面面栽荆棘，游人到者稀。寥寥五十载，昨是今何非。太湖三万六千顷，月在波心说向谁。
宋-释普度-《偈颂一百二十三首》@震法雷，击法鼓。玉角金鳞，兴云吐雾。机前拶倒凌霄峰，大地撮来无寸土。杀活全提，平欺佛祖。
宋-释普度-《偈颂一百二十三首》@骄阳正酷火云飞，一雨滂沱彻四维。{左禾右罢}稏吹香民已乐，山川草木亦光辉。
宋-释普度-《偈颂一百二十三首》@铁网漫漫面面开，百城几度去还来。二千年结知谁解，又著三文买草鞋。
宋-释普度-《偈颂一百二十三首》@佛法无人说，虽慧不能了。幸然平似镜，何用曲如钩。
宋-释普度-《偈颂一百二十三首》@时临秋九，不寒不热。瓦砾鸣秋蛩，茅檐挂残月。各自著便宜，正是好时节。
宋-释普度-《偈颂一百二十三首》@一日三，三日九。只知暑往寒来，不觉躘踵老朽。退一步，绝离微。百花开尽后，黄菊在东篱。
宋-释普度-《偈颂一百二十三首》@忆昔当年错访寻，被他用尽毒肝心。赚来赚到凌霄顶，火冷云寒恨转深。冤可解，不可结，必竟如今甚时节。打拳何似吃拳时，此理明明向谁说。旋汲龙渊万丈深，烂煮茶翻白雪。
宋-释普度-《偈颂一百二十三首》@径山一椀上元灯，不是攒花剪簇成。等闲拈起当阳挂，烁破诸方鬼眼睛。
宋-释普度-《偈颂一百二十三首》@踏断洛阳桥，直上妙峰顶。拈得家传黑竹篦，搅动龙渊千尺井。四五处雷动风行，八九十春花月影。为人端的无情，独脱单提谁领。竹篦虽折典刑存，闻见犹能发深省。
宋-释普度-《偈颂一百二十三首》@声前一句，格外一机。不堕古今，宁存凡圣。妙高台上，玉鉴光中。日日安居，时时禁足。风恬浪静，海晏河清。长期短期，平等受用。阑干同倚不同倚，消得龙王多少风。
宋-释普度-《偈颂一百二十三首》@学道先须有悟由，贼无种，相鼓儱，还如曾斗快龙舟，碧眼胡僧笑不休。虽然旧阁闲田地，物见主，眼卓竖。一度赢来方始休，绿扬影裹戴嵩牛。如是禁足。知投身於火悉皆成火，似鎔像为金莫不□□。
宋-释普度-《偈颂一百二十三首》@今岁今宵尽，明年明日来。寒随一夜去，春逐五更回。
宋-释普度-《金山修砖岸》@长江万里涌金鳌，屹立中流气势豪。直下放教根脚稳，任教八面起风涛。
宋-释普度-《净发》@工夫用处没蹻踦，心手相应合自知。毫发尽时消息尽，不妨眼上又安眉。
宋-释普度-《觉城夏大师赞》@隐峰有女弟，我亦有女弟。虽然各自行，必竟同时至。花开花落觉城东，儿孙代代长相继。
宋-释普度-《懒瓒赞》@山窈窕，路羊肠。紫泥下诏，御墨犹香。报道我侬煨竽忙。
宋-释普度-《寮前老郎请赞》@心直如弦，性急似箭。翻手覆手，日面月面。零敲碎打破沙盆，我见人见众生见寿者见。
宋-释普度-《临济赞》@黄薜山头兀坐，开口咬著生铁。高安滩上翻身，也似掉棒打月。从兹便解，赤手白拈，以楔出楔。别别，无位真人乾屎橛。
宋-释普度-《马郎妇赞》@神清风韵高，鬓绿云鬟小。赚尽好郎官，法华都诵了。到头姻娅不成双，金沙月影空相照。
宋-释普度-《墨梅》@常忆西湖处士家，疏枝冷蕊自横斜。精明一片当时事，只欠清香不欠华。
宋-释普度-《钱清接待》@短策轻囊称野情，憧憧何事过钱清。入门吃饭出门去，莫道沃洲山水青。
宋-释普度-《穹窿森长老请赞》@渠侬面目，画则不似。只因伎俩全无，重负杨岐担子。棒喝机前，阿谁敢拟。横抛掷破沙盆，通玄峰顶清风起。
宋-释普度-《日本琼林侍者请赞》@百丑千拙，无法可说。一个拳头，硬如生铁。放开则日耀扶桑，捏聚则乾坤黯黑。冤家莫兴恶相从，正法眼藏瞎驴灭。
宋-释普度-《拾得赞》@生扫箒，用得亲。休指注，枉辛勤。本来田地绝纤尘。
宋-释普度-《示马路钤》@参禅乃是丈夫事，良马从来不用鞭。六窗尽启乾坤大，万里无云一片天。
宋-释普度-《示食三白通庵主》@舌端异味已全抛。松竹烟云作淡交。有口不吞三世佛，一天风月任萧骚。
宋-释普度-《送达州先上人》@吾道从来没正偏，就中达者便为先。花前一笑即回首，此去西川路八千。
宋-释普度-《送高邮友上人》@死生事大方行脚，彻骨贫穷未到家。一百十城回首处，大淮南畔有高沙。
宋-释普度-《送见上人归剑州》@见处分明得处亲，直於剑刃上翻身。连云栈阁重回首，已是昔人非昔人。
宋-释普度-《送鉴上人》@鉴在机先已是迟，电光石火亦难追。鹫峰点著便回去，终不重安眼上眉。
宋-释普度-《送净头道者》@粪埽堆头拾得来，花前不觉笑颜开。灵山写作送行句，留与丛林作祸胎。
宋-释普度-《送楷维那》@辊底怒涛千丈雪，转空明月一天秋。赠行莫道□□窖，历历君家拄杖头。
宋-释普度-《送森知客》@清远溪边劄寨时，春风簇簇露枪旗。谁知唤客吃茶处，万别千差一道归。
宋-释普度-《送僧》@瘦坐清行合涧边，衲衣楚楚湿苍烟。春光尽逐杖黎去，留得暮山啼断猿。
宋-释普度-《送僧归天台》@龙门浪裹翻身出，凛凛风生气宇清。归到石桥君自看，杖头犹带怒涛声。
宋-释普度-《送僧之雪峰》@南山鳖鼻死多时，何苦崎岖要觅伊。无底篮儿收拾得，不妨挑取杖头归。
宋-释普度-《送文上人游台荡》@文彩全彰拄杖头，吴山楚水兴悠悠。江声一夜催行色，踏断石桥方始休。
宋-释普度-《送小师淳真参雪窦》@千丈岩垂云万叠，老龙高卧见还稀。子今决志攀鳞角，莫顾岩前雪浪飞。
宋-释普度-《送小师淳志游方》@参禅不是小因缘，立志当如铁石坚。百城靠倒无依倚，回首归来吃痕拳。
宋-释普度-《送怡齐周居士兼简汤东涧》@我羡怡齐去又来，涧边无一点尘埃。高风凛凛照今古，有口不谈声似雷。
宋-释普度-《送云上人》@楖{左木右栗}杖头悬日月，草鞋跟底带山川。逢人问著吾家事，灵鹫峰前是冷泉。
宋-释普度-《颂古一首》@双林树下手摩胸，说有谈无姿脱空。若谓瞿昙曾入灭，错教啼鸟笑春风。
宋-释普度-《无倪居士》@一切尘中坚密身，尘尘顿现本来人。了知此外更无佛，野鸟山花别是春。
宋-释普度-《蚬子赞》@不钓鲸鳌只捞蚬，得此滋味兴偏佳。拈来塞断娘生口，一段几光属当家。
宋-释普度-《小师淳密请赞》@头白眉须白，胸中无点墨。说禅不入时样，一味点胸点肋。密意分明生汝边，何待当来问弥勒。
宋-释普度-《小师淳元请赞》@据坐胡床，风生万壑。无说而说，无作而作。声前的的有来源，必意不留元字脚。
宋-释普度-《小师淳缜请赞》@工夫缜密，描画不及。正令全提，佛也不识。十分恶毒得人憎，付与破家五逆。
宋-释普度-《虚堂和尚赞》@戏海狞龙，出山猛虎。眼盖乾坤，气谷佛祖。严法令则滴水冰生，提向上则超今越古。九据名蓝，三奉诏旨。无愧当年面壁人，只是口门多一齿。
宋-释普度-《药山赞》@瓶内水，松下经。有人来问，觌面相呈。白云散尽秋天青。
宋-释普度-《益侍者请赞》@面目可憎，胸中条直。勿彼勿此，何损何益。有将佛法当人情，一任破沙盆狼籍。
宋-释普度-《印藏经》@分明印板脱将来，只为劳生眼未开。破一微尘翻得出，大千沙界起云雷。
宋-释普度-《郁维那请赞》@这汉酷毒，元无面目。描画难成，下笔则触。瞎衲僧正眼，灭老胡种族。殃害丛林卒未休，一时付与清江郁。
宋-释普度-《赠医牙道人》@先生得道医牙齿，痛令不痛消弹指。饱饭吾今八十年，未尝咬著一粒米。
宋-释普度-《猪头和尚赞》@金华圣者无人识，相逢便讨猪头吃。回首还从旧路归，春风一阵香狼藉。
宋-释普度-《自赞》@画得十分，且信一半。脚尾脚头，浑无畔岸。一点鬼眼睛，黑豆终难换。徐换缓步五峰头，一轮明月凌霄汉。
宋-释普济-《柏岩》@苗裔忽生崖石裂，不同松桧拂云长。苍苍无一闲枝叶，子落丛林也有香。
宋-释普济-《宝陀三句》@宝陀一路，来来去去。撞著鳌头，风波无数。
宋-释普济-《宝陀三句》@宝陀一玄，制臂揎拳。打失鼻孔，苍天苍天。
宋-释普济-《宝陀三句》@宝陀一妙，无人能到。吃饭著衣，屙屎放尿。
宋-释普济-《布袋赞》@南无阿逸多，忙忙走寰宇。等个人未至，放下宽肠肚。来也来也，泰岳何曾乏土。
宋-释普济-《布袋赞》@九十七大人之相，百千亿微尘数身。兜率长汀人不识，拌擞精神一欠伸。
宋-释普济-《出山相赞》@龙章凤质出王宫，肘露衣穿下雪峰。智原必空诸有界，不知诸有几时空。
宋-释普济-《达磨大师赞》@的的西天末法僧，来分此土最初灯。神光冷地一吹灭，葱岭忙忙只暗登。
宋-释普济-《达磨大师赞》@五一竺国，东震旦土。传佛心宗，无本可据。无本据，一苇横趋，大江东去。
宋-释普济-《达磨大师赞》@万本松杉，山山栽遍。颺下钁头，再呈旧面。双峰峨峨翠插天，天下人见渠不见。
宋-释普济-《大死》@上门上户拚穷命，不觉全身堕险崖。尽十方空俱殒灭，玲珑八面露死骸。
宋-释普济-《刀镊》@得心应手乖毫发，心手俱亡处处通。摘一茎髭弹一镊，有相同有不相同。
宋-释普济-《髑髅人我担》@一我一人装一担，不知出入向胞胎。铁围山岳高如许，撞破髑髅归去来。
宋-释普济-《佛心禅师顶相》@千圣头边殃过作，春风和气满丛林。随其机上者上之，任其器下者下之。一处不通，回天转地。活天下死衲僧，死大地活衲子。是谓父不传子不记之妙，如保福千圣头边殃过者鲜矣。
宋-释普济-《浮香阁》@江城夜雨满楼台，池上残红拨不开。慈氏家风都漏泄，善财南去未回来。
宋-释普济-《福州长溪乐山王居士遣儿惟惺投师薙发写师顶》@闻名不如见面，见面不如闻名。两重虚假，一对眼晴，不近人情处，是句也划，非句也划。一味拍盲时，逼犬透墙，证龟成鳖。如斯杜撰，岂堪人师。谁知千里同风句，却有乐山居士知。
宋-释普济-《福州长溪乐山王居士遣儿惟惺投师薙发写师顶》@瘦骨棱层一担夫，几年寥落在江湖。面皮捩转无人识，有甚闲名上祖图。
宋-释普济-《复古日者》@试问先生蕴底术，卦盘掇转呵呵笑。毗婆尸佛早留心，直至如今不得妙。
宋-释普济-《干藏》@恶语重重放出门，只图一个不知恩。二千年事难遮覆，动便随人脚后跟。
宋-释普济-《观音大士赞》@空如来藏，立大圆镜。水落石出，月明云净，瞻之仰之，群机普应。
宋-释普济-《寒衲》@针锋不露重重补，线脚通时密参。放下无针无劄处，冻云垂地一肩担。
宋-释普济-《寒山赞》@采樵沿岭，提水傍溪归。个般无山豁，七佛不曾师。
宋-释普济-《和静照诗韵》@各逞神通现瑞茶，非云非雪亦非霞。梦中说梦非见见，报道从来眼不花。
宋-释普济-《和静照诗韵》@半千尊者眼如眉，一一从头为点开。踏断石桥成两段，方知亲过一回来。
宋-释普济-《胡桃》@枝头叶底不能藏，独脱无依未厮当。一击浑身如粉碎，不堪收拾始馨香。
宋-释普济-《化炭》@皮肤脱尽黑粼皴，犹有当时刀斧痕。待入门来重点化，教伊随处衮烟尘。
宋-释普济-《偈颂六十五首》@春山叠乱青，春水漾虚碧。大解脱门开，把手拽不入。
宋-释普济-《偈颂六十五首》@大包虚空，细入无间。突出当阳，如何覆践。
宋-释普济-《偈颂六十五首》@十日雨，今日晴。一则多年公案，明明举似诸人。若是覆盆之下，又争怪得老僧。
宋-释普济-《偈颂六十五首》@翳尽还明极，家乡万八千。悬崖重撒手，古剑髑髅前。
宋-释普济-《偈颂六十五首》@禾山打鼓，雪峰辊毬，妙胜不打个般车里油。一双穷相手，两个死柴头。
宋-释普济-《偈颂六十五首》@净法办身，驴腮马面。本无出没，万化千变。
宋-释普济-《偈颂六十五首》@眼耳鼻舌身意，八万四千法门，昼夜放光放动。一翳在眼，空花乱坠。
宋-释普济-《偈颂六十五首》@知之一字，众祸之门。杀人放火，活捉生擒。不是今日枢要，亦非上古典刑。与贼过梯了也，攻墙割壁何人。
宋-释普济-《偈颂六十五首》@有句无句，如藤倚树，截铁斩钉。水不借路，树倒藤枯。西天胡子没髭须，蹋杀杨歧三脚驴。
宋-释普济-《偈颂六十五首》@趁晴盖了屋，乘时刈了禾。输纳王租了，鼓腹唱讴歌。
宋-释普济-《偈颂六十五首》@天晴日头出，雨落阶头湿。宝陀岩上人，犹自不条直。
宋-释普济-《偈颂六十五首》@大火已西流，千山爽气浮。秋河鸣一雁，砧杵捣离愁。
宋-释普济-《偈颂六十五首》@冬到丧后，沙飞石走。佛祖潜踪，寸铁在手。
宋-释普济-《偈颂六十五首》@圆通门户开，湛然应一切。星罗云汉低，山岳起空翠。风雨雪霜寒，人惊鸡犬吠。正法明如来，依然在门外。
宋-释普济-《偈颂六十五首》@一队衲僧来，一队衲僧去。打破睦州关，大地无寸土。
宋-释普济-《偈颂六十五首》@去日炎威重，归时秋半过。林间坐盘石，不觉笑呵呵。不笑仰山插锹叉手，不笑地藏博饭栽田。二胜米料人人有，笑他饿死饭箩边。
宋-释普济-《偈颂六十五首》@祖师不西来，少林有妙诀。江南两浙，春寒秋势。错！佛法遍天下，谈玄口不开。这个是露柱，那个是香台。错！直饶荐得分明，未免将错就错。
宋-释普济-《偈颂六十五首》@腊极严寒，冻破泥团。不可默会，不可形言。鸡上树，鸭下水，明朝更献楚王看。
宋-释普济-《偈颂六十五首》@鹫岭拈花，少林得髓。病痛一般，脉息有异。脉得著目前见鬼。脉不著死而不吊。
宋-释普济-《偈颂六十五首》@栽田博饭，诡计百出。插锹叉手，通身荆棘。枷棒场中亲不亲，草窠交辊见当人。谁是当人，放笋忘恩。
宋-释普济-《偈颂六十五首》@击鼓升堂，不谈世法。冬至月头，卖被买牛。冬至月尾，卖牛买被。
宋-释普济-《偈颂六十五首》@经行及坐卧，常在於其中。要识其中事，长汀江水东。
宋-释普济-《偈颂六十五首》@同条不同条，心眼自相照。翻覆论岁寒，不觉拍手笑。
宋-释普济-《偈颂六十五首》@绿树阴浓夏日长，楼台倒影入池塘。水晶帘动微风起，满架蔷薇一院香。
宋-释普济-《偈颂六十五首》@砉碎明月珠，始为家宝。颺下鈯斧子，方是住山。古策风高，天宽地阔。别别，别峰妙转风雷舌。
宋-释普济-《偈颂六十五首》@白鹤五通贤圣，瞥喜瞥嗔无定。闻名不如见面，见面依然错认。从来与渠水米无交，年年今日，钵盂安柄。因甚如此，鸡不吃谷，肫里有病。
宋-释普济-《偈颂六十五首》@西来无意，遍天遍地。玉兔东升，金乌西坠。老鼠齩床头，猫儿正憨睡。莫教动著渠，动著便祸事。二祖动著招祸上身，天宁今日开眼失利。
宋-释普济-《偈颂六十五首》@风不鸣条，雨不破块。老胡忽西来，拨乱清平世。
宋-释普济-《偈颂六十五首》@一天星斗大家看，独有渠侬见处偏。打失眼晴拈得口，至今脚下墨漫漫。
宋-释普济-《偈颂六十五首》@锦城歌管日纷纷，半入江风半入云。此曲只应天上有，人间能是几回闻。
宋-释普济-《偈颂六十五首》@{假去亻加王}玉已经三日火，探珠曾下九重渊。毁珠擿玉无人识，十字街头颺碌砖。
宋-释普济-《偈颂六十五首》@山家冬境致，何处不光辉。大地冰棱合，漫天雨雪飞。
宋-释普济-《偈颂六十五首》@霏霏梅雨洒危层，五月山房冷似冰。莫谓乾坤乖大信，未明心地是炎蒸。
宋-释普济-《偈颂六十五首》@一新一旧，嘉熙淳佑。皇天大历，岁在辛丑。
宋-释普济-《偈颂六十五首》@南北山朝对，东西有路分。一步不相到，大地入无门。
宋-释普济-《偈颂六十五首》@崇山峻岭，茂林修竹。终日提纲，神号鬼哭。
宋-释普济-《偈颂六十五首》@老黄龙颔下明珠，胜首座悬空扑碎。黄檗山吐雾兴云，遍地走南山鳖鼻。
宋-释普济-《偈颂六十五首》@为众持钵去，七佛旧仪式。庵园塔庙间，处处遍敲击。
宋-释普济-《偈颂六十五首》@旱地一声雷，青天撒白雨。不是诺佛说底法，不是祖师传底心，不是衲僧参底句。日月轮边气象高，鱼龙穴下蟠根固。
宋-释普济-《偈颂六十五首》@起灭不停，如珠走盘。收视返听，坠在黑山。
宋-释普济-《偈颂六十五首》@不参禅，不问道。竖起铁脊梁，死蛇鑽出划。不是禅，不是道。云门千岁僧，越山鼐长老。
宋-释普济-《偈颂六十五首》@悉达脚下，七花八裂。韶阳棒头，有礼有乐。
宋-释普济-《偈颂六十五首》@迦叶首传，龙潭只灭。一灯一灯，灯灯不绝。
宋-释普济-《偈颂六十五首》@南山虎齩大虫，鳖鼻蛇头生角。大地六反震动，文殊普贤惊愕。
宋-释普济-《偈颂六十五首》@雪压双林树，风号万籁寒。瞿昙曾入灭，衲子眼难瞒。
宋-释普济-《偈颂六十五首》@铁蒺藜椎，转弄转危。丹霞烧木佛，院主落须眉。南山炉添今日火，作者不同归。
宋-释普济-《偈颂六十五首》@南山云，北山雨。毗卢楼阁，豁开门户。花簇簇，锦簇簇。弥勒大士，倾肠倒腹。百城风月，目前领话，人畜草芥。一时知有不知有，毗目个人执善财手。
宋-释普济-《偈颂六十五首》@钟鼓声喧喧，鸟誉闹中庭。圆通门不钥，眉毛落又生。
宋-释普济-《偈颂六十五首》@冬不寒，腊后看。无人知此意，令我忆南泉。
宋-释普济-《偈颂六十五首》@明星一见悟无生，攧落阿鼻业火坑。三百余番说不出，为他闲事长无明。
宋-释普济-《偈颂六十五首》@壁观婆罗门，家业大天下。传远枝派分，寸土不存也。焚香作忌斋，普请礼三拜。
宋-释普济-《偈颂六十五首》@古佛堂前，三头六臂。祖师门下，道绝人荒。衲僧者里，银山铁壁。慧日峰顶，春风和气。
宋-释普济-《偈颂六十五首》@验人眼，截流机。德山临际，伏惟伏惟。
宋-释普济-《偈颂六十五首》@前佛后佛，无生不灭。紫磨金色身，衲僧眼中屑。
宋-释普济-《偈颂六十五首》@堂中首座人在眼，汉语胡言大藏经。七百衲僧吞佛祖，灵山乐得做闲人。
宋-释普济-《偈颂六十五首》@觉皇垂迹左金轮，宝殿巍巍表至尊。宸翰亲从天上降，烂然金碧耀乾坤。
宋-释普济-《偈颂六十五首》@大道无门，十方有路。无门不可不入，有路不可不到。阿呵呵，参禅，不说教。饱饭熟睡游谈，三毒无明浩浩。北山免得按牛头吃草。
宋-释普济-《偈颂六十五首》@三八念诵，劳动大众。五月升堂，说短论长。打鼓入室，逼狗透墙。
宋-释普济-《偈颂六十五首》@东去西去，南来北来。残羹馊饭，门外安排。
宋-释普济-《偈颂六十五首》@深山穷谷，蛇虎纵横。平田浅划，鸦鸣鹊噪。
宋-释普济-《偈颂六十五首》@九十日春，多雨少晴。苔痕上阶绿，草色入帘青。
宋-释普济-《偈颂六十五首》@地水水风先佛记，冷灰堆里无舍利。扫向长江白浪中，千古万古第一义。
宋-释普济-《偈颂六十五首》@百尺竿头坐底人，虽然得入未为真。百尺午头进一步，十方刹土现全身。
宋-释普济-《偈颂六十五首》@鸣爆竹，送残年，东村王老夜烧钱。南山短拙无施设，借婆裙子拜婆年。
宋-释普济-《夹山见船子赞》@毒手一桡难躲避，点头有见问津人。烟波浩渺无穷恨，父子虽亲未是亲。
宋-释普济-《接待》@目前来往竞纷纷，那个师僧有脑门。坐热铁床吞热铁，石头南岳下儿孙。
宋-释普济-《金刚经书大士像赞》@大古应身三十二，一身三十二重非。金刚正体是非外，鹊噪鸦鸣无了时。
宋-释普济-《进月轩》@桂轮孤朗碧天宽，帘卷清光入座寒。底事明明人不荐，又移花影上栏干。
宋-释普济-《觉如周居士圆相赞》@一片虚凝绝谓情，眼横鼻直强图形。不如不觉全声色，骂得毗耶老净名。
宋-释普济-《兰亭四威仪》@卧，流觞九曲，青源白家香熟。三杯席地幕天，不辨东西南北。
宋-释普济-《兰亭四威仪》@行，崇山峻岭，失脚蹋翻古井。通身是口波澜，何须三止四请。
宋-释普济-《兰亭四威仪》@住，晋朝古寺，无米无盐无醋。岁岁遍乞诸邻，三百六十余度。
宋-释普济-《兰亭四威仪》@坐，茂林修竹，高节虚心满目。个个尽是和孙，香严口哑舌秃。
宋-释普济-《懒瓒赞》@垂颐寒涕满头霜，黄独煨来别有香。三诏入云三不起，儿孙各自立封疆。
宋-释普济-《临终偈》@记得黄梅与我时，忽然天气报君知。逆行顺化无交涉，撒手毗卢顶上归。
宋-释普济-《六祖赞》@应无所住，白日迷路。失脚黄梅，道传千古。不是风动非幡动。会也蚍蜉撼铁柱。
宋-释普济-《马郎妇赞》@有原必从，无杀不现。鬓乱钗横，金沙滩畔。稽首皈依，漏卮难满。
宋-释普济-《马祖接石巩赞》@三十年不少盐{上将下酉}，一镞群狐中的时。大地山河诸草木，至今尽发箭锋机。
宋-释普济-《弥勒大士二月八生》@契此老翁无记性，都忘生月与生辰。春风桃李能多事，特地年年说向人。
宋-释普济-《鸟窠赞》@道高德高名愈高，问佛法而吹布毛。不是寻棠闲啐啄，飞出凤儿宽鹊巢。
宋-释普济-《诺讵罗尊者赞》@石壁搀空起，银河一派悬。贪观无断续，来去不知原。
宋-释普济-《起水陆堂》@一沤大觉海中兴，十趣波涛不暂停。返本还源空觉海，满堂风月雨初晴。
宋-释普济-《樵屋》@鬻薪无价岭南归，尚有儿孙在翠微。执树缚苑门户别，离离荆棘惹人衣。
宋-释普济-《山翁》@重叠春风面，高低雪满头。渠无生老相，孤峻罕人游。
宋-释普济-《善财赞》@福城东{左阝右祭}错商量，误入烟萝白鸟乡。水远山长无限意，到头难写此愁肠。
宋-释普济-《石佛清长老请赞》@东山之源，东磵之渊。截流之机，验人之眼。扬清激浊，地覆天翻。六代祖师，竖毛呵手。三生大像，顿足擎拳。彼又何须指南，吴越令行，而后有传。
宋-释普济-《示觉悟侍者》@起家难似破家难，荡尽田园出故关。佛祖二千年冷债，不消咳嗽一进还。
宋-释普济-《示若临侍者》@一思面门摘不断，放下重新买草鞋。有路莫行无路入，照雇浑家落险崖。
宋-释普济-《示宜上人之雪窦》@无常迅速入门款，撒手悬崖末后机。一款一机处欺屈，溪边有个石乌龟。
宋-释普济-《示圆鉴沈净明》@天宽地大一圆鉴，明暗色空四无限。道人受用未生前，白云祖师顶门眼。
宋-释普济-《示资寿慧一监寺》@二由一有一莫守，面首面南看北斗。勘破末山不露顶，玄机无著高叉手。
宋-释普济-《水茶磨》@机轮转处水潺潺，机若停时水自闲。末上一遭知落处，十分春色满人间。
宋-释普济-《四睡赞》@离了峨嵋别五台，倒骑白额下天台。松间石上梦中梦，唤得闾丘太守回。
宋-释普济-《送广州泰长老》@老卢曾见老黄梅，一首长廊落韵诗。既是同坑无异土，家私莫与路人知。
宋-释普济-《送猫儿》@大慈悲种小斑斑，软血功能也是闲。首尾直兮眸子正，不知走却屋头山。
宋-释普济-《送清凉淮海和尚住万年》@潮声忽转石头城，大舍峰高侧耳听。五百个僧都不会，教他一一侍巾瓶。
宋-释普济-《送人游方》@南有天台北五台，分明记取莫疑猜。话头打失不知处，乞我三文买草鞋。
宋-释普济-《送日本国僧二首》@壁观胡僧入大梁，单传必死活人方。至今此术遍天下，航少梯山空自忙。大舶浮空驾浪来，顶门有眼未曾开。南山虎口翻身出，日本生成一祸胎。
宋-释普济-《送僧偈》@云遮剑阁三千里，水隔瞿塘十二峰。拌擞屎肠都说了，莫教错过瓮为钟。
宋-释普济-《送祖达侍者》@呼唤不曾离左右，大都相见一番难。攒眉切齿归来日，痛骂国师南北山。
宋-释普济-《颂古》@茫茫梦里去游南，五十三参发指端。大士臂长衫袖短，善财脚瘦草鞋宽。
宋-释普济-《颂古十一首》@一片爷爷古化基，又逢寒食拜标时。满前骨肉俱承荫，一个无聊乞养儿。
宋-释普济-《颂古十一首》@肩担口叫，晓夜撑船。道路各别，养家一般。
宋-释普济-《颂古十一首》@青毡本是家中物，时复拈来抖擞看。贵要傍人知下落，不知下落被人谩。
宋-释普济-《颂古十一首》@风头策起罗生纲，更向无风暖处张。两度劳心又劳力，更无鸾凤敢呈祥。
宋-释普济-《颂古十一首》@睡浓天晓弗梳头，洗面无汤也即休。大底还他肌骨好，不搽红粉也风流。
宋-释普济-《颂古十一首》@示疾毗耶问讯疏，知音惟有老文殊。问来答去胶投漆，一病翻成两病夫。
宋-释普济-《颂古十一首》@腊月火烧山，胡僧入汉关。一头卷螺发，两耳带金环。
宋-释普济-《颂古十一首》@奴见婢殷勤，瞥喜瞥然嗔。潇湘图上看，分外好精神。
宋-释普济-《颂古十一首》@金鸭香消更漏长，沉沉玉殿紫苔生。高空有月千门照，大道无人独自行。
宋-释普济-《颂古十一首》@光境具忘与未忘，杀人利剑活钥。太平时节浑无用，领先夜神光射斗旁。
宋-释普济-《颂古十一首》@电电喧轰海岱昏，怒涛翻覆拍天门。锦鳞不会乘流去，空向桃花浪里奔。
宋-释普济-《损窗》@六处虚明不假修，七穿八穴有来由。霜风霰雪纵横入，不是愁人也著愁。
宋-释普济-《维摩赞》@指桃骂李，败种发机。词穷理尽，一嘿横施。大地山河背震吼，七佛之师懡{左忄右罗}归。
宋-释普济-《五祖送六祖渡江图赞》@有传有受恩成怨，无受无传怨似恩。船到岸头恩怨绝，遍天遍地一儿孙。
宋-释普济-《西隐》@泥牛斗入海门关，直到如今万象闲。百鸟不来春自老，柴门依旧向东山。
宋-释普济-《惜烟》@炉无兽炭坐无毡，三个柴头只自然。家愧莫教轻放出，定应炙地与熏天。
宋-释普济-《雪庭》@一度寒来不可禁，森罗万象尽平沉。个般门户谁能入，著脚分明三尺深。
宋-释普济-《演史》@干戈场是太平基，休把英雄较是非。试问长空风与月，周秦汉魏不曾知。
宋-释普济-《杨歧祖师赞》@三脚驴子弄蹄行，金毛师子大哮吼。五峰峭峻摩苍穹，千古万古杨家愧。
宋-释普济-《圆觉顽空觉讲主真赞二首》@头鬅鬙，眼乖角。得天台之奥旨，继永嘉之先觉。执文字见，离文字缚。说大义则四座风生，徵异解则百川潮落。昭昭乎教苑之祥麟，昂昂乎鸡群野鹤。虽正席四处不足畅其设施，然分座五山亦不负其所学。是为广智九世之孙，啸岩一枝不致寥寞者矣。
宋-释普济-《圆觉顽空觉讲主真赞二首》@眼里有筋，舌头无骨。卓然特立，天台祖室。写悬河辩而四方绝唱，离文字相而诸天雨花。扣其关者纷纷纭纭而退席，得其旨者峥峥嵘嵘而莫及。且不以慈悲宝帐破尘白拂而当家传，自有鸾胶续断弦。
宋-释普济-《悦堂穆知合写师顶相请赞》@春水满四泽，夏云多奇峰。秋月扬明辉，冬岭秀孤松。难描邈，绝知音。惊堂不是闲相识，赞不欣兮骂不嗔。
宋-释普济-《在庵》@世间几见劫灰飞，老屋依前对落晖。四大部洲都遍历，到头还向此中归。
宋-释普济-《造龛子》@病病相寻早是迟，锁空龛子做多时。北邙山下明朝约，火后谁收眼底眉。
宋-释普济-《针医》@药知性亦病知源，谁管尸灵骨已寒。痛下一针双眼活，耆婆应未得其传。
宋-释普济-《蜘蛛》@一丝挂得虚空住，百忆丝头杀气生。上下四维罗织了，一无漏纲话方行。
宋-释普济-《竹溪》@漱石穿崖落落，随流截流自瞒。穷到不知源处，风枝雨叶萧然。
宋-释普济-《自赞》@出林虎方怒，横冈蟒正嗔。世无途路客，终是不伤人。
宋-释普宁-《布袋赞》@杖头挑百亿乾坤，布袋贮三千世界。闹市丛中等个人，不知谁是知音者。
宋-释普宁-《出山相赞》@入山出山，何异何别。六年所成，一时漏泄。那堪满口嚼冰雪。
宋-释普宁-《樗寮字阿弥陀经书偈送最明寺殿》@我有大经卷，量等三千界。亲付最明殿，祝寿如沧海。但愿得此经，当下明此心。的知胡达磨，元不在少林。
宋-释普宁-《渡江达磨赞》@道个不识，自生荆棘。悽悽渡江，忍羞面壁。赖有神光与雪屈。
宋-释普宁-《海月》@金波涌出烂争盆，黑白亏盈湛不痕。莫谓清波无透路，珊瑚枝上影团团。
宋-释普宁-《寒山拾得赞》@指东画西，眼笑眉垂。心似秋月，发如乱丝。吟句不成句，题诗不是诗。丰干轻饶舌，败缺一时知。善哉苦哉，敢称七佛之师。
宋-释普宁-《宏海侍者请赞》@这川{三个若}苴，全不仁者。握起老拳，佛祖也怕。
宋-释普宁-《画髑髅檐人我檐者求颂》@自从尘劫至于今，执著无明人我心。蓦忽眼睛俱突出，乾坤大地孰知音。
宋-释普宁-《偈颂二十一首》@檀那梦见大栋梁，高僧罗汉满云堂，慷慨重新铺盖就，比之兜率更尤强。衲子办道耐长久，成佛作祖法中王。下等愚迷无正念，鎔铜灌口卧铁床。
宋-释普宁-《偈颂二十一首》@有处不是有，无处不是无。有无不到处，馨香满道涂。
宋-释普宁-《偈颂二十一首》@出水示出水，心疑生暗鬼。巩县造茶瓶，一只三个嘴。
宋-释普宁-《偈颂二十一首》@青州布衫重七斤，由来错认定盘星。那知富士山孤峻，到顶须行三日程。
宋-释普宁-《偈颂二十一首》@东望大乘器，区区十万里。因这一著错，累及人断臂。彼错犹且可，此错无巴鼻。彼错此错诉之谁，全拈铁笛逆风吹。
宋-释普宁-《偈颂二十一首》@夜夜明星现，时时两眼开。如休腊月八，特地叹奇哉。引得随邪逐恶者，至今一味狗来腮。
宋-释普宁-《偈颂二十一首》@无心游此国，有心复宋国。有心无心中，通天路头活。拄杖头边胱日月。
宋-释普宁-《偈颂二十一首》@衲僧门下，活路通天。脚头脚底，能方能圆。照顾踏破常住砖。
宋-释普宁-《偈颂二十一首》@如何是佛殿里底，无端开口便臭气。掩鼻不及，只得五体投地。
宋-释普宁-《偈颂二十一首》@七佛引其胶，维摩接其后。一盲引众盲，至今不唧{左口右留}。
宋-释普宁-《偈颂二十一首》@向上一路，千圣不传。等闲踏著，不直半钱。
宋-释普宁-《偈颂二十一首》@拄杖头边，草鞋跟底。随缘放旷，隐遁过时。岂谓业债难逃，复落他家绻缋，扶病拖泥带水。只得竖四横三，乘时拽取取。正续山与云黄山斗额，为复是神通游戏。为复是法尔如然。不见道，浙东山，浙西水，四海五湖皇化里。
宋-释普宁-《偈颂二十一首》@久向双林，可曾游历。及乎到来，果是殊列。山环水红，寺广人稀。内空外空，无彼无此。彷佛威音那圉，分明古佛家风。不妨按下云头，钵囊暂且高挂。坐则同坐，行则同行。同苦同甘，同忧同乐。必竟事作麽生，但看人情若好，自然吃水也肥。
宋-释普宁-《偈颂二十一首》@破砂盆，漏灯盏。死偷心，灭正眼。近之则愈远，亲之则愈疏。瞻之在前，忽然在后。全明全暗，双放双收。番复看来，当甚热大。是则也是，只如进前叉手。
宋-释普宁-《偈颂二十一首》@一阳来复，暖囘幽谷。云黄山上，喜气浮空。绣水溪头，疏影含玉。老胡不会转身句，无节目中生节目。累及拄杖子，皮肤脱落尽，通身乌律漆。
宋-释普宁-《偈颂二十一首》@云门一曲，调高千古。子细推穷，从来无谱。此曲只应天上有，大士得来无本据。今日当阳分会，新年诸路化主。在处富有知音，遇著知音举似。举似则不无，且道是何曲调，腊月二十五。
宋-释普宁-《偈颂二十一首》@有处不是有，无处不是无。有无不到处，馨香满道途。
宋-释普宁-《偈颂二十一首》@这个老汉，软顽希罕。煨而不熟，煮而不烂。没兴遭他负累，被陷云黄苦难。怨之不已，恨之不休，且将这个雪冤雠。
宋-释普宁-《偈颂二十一首》@去年十月十七，被命来尸败席。陈逋弊积如山，中外仓库亦立。勉效佛在世时，持钵沿门求乞。不惮涉险登危，波波为众竭力。逗到四月十五，恰满六个月日。诸方禁足安居，双林岂容禁足。领众展转求贤，然后求已的实。心空及第归来，和这自己抛掷。更有一事告报，古圣言端语的。宁可热铁缠身，不受信心人衣。宁可鎔铅灌口，不受信心人食。吃饭忽咬著砂，一生参学事毕。若不量彼来处，水也难消一滴。且譊在什麽处，直待当来问弥勒。
宋-释普宁-《偈颂二十一首》@诸方此日，安居禁足。双林难说，禁足安居。厨乏聚蝇之糁，廪无隔宿之储。策杖遍叩檀度，免我一众饥虚。休以蜡人为验，但愿处处逢渠。早知今日事，悔不慎当初。
宋-释普宁-《偈颂二十一首》@往复落人绻缋间，那知同步不同行。当初乍可无容质，别作心肠过一生。
宋-释普宁-《偈颂四十一首》@迷司两门，圣凡二路。总与诸人开闢了也，普请一时证入。
宋-释普宁-《偈颂四十一首》@坐断手差，当阳烜赫。任是须弥灯王，也须望空斫额。
宋-释普宁-《偈颂四十一首》@释迦不出世，四十九年说。祖师不西来，少林有妙诀。
宋-释普宁-《偈颂四十一首》@披野干皮，作狮子吼。指东为西，将无作有，惊起法身藏北斗。
宋-释普宁-《偈颂四十一首》@荷叶团团团似镜，菱角尖尖尖似锥。风吹柳絮毛扑走，雨打梨花蛱蝶飞。
宋-释普宁-《偈颂四十一首》@一夏九十日，不觉已过半。管带牯牛儿，切忌随物转。紧把鼻头索，莫放令宽缓。如是十二时，时时无间断。收得纯熟，斥之不去。受人言语，不动不变。觌面当机，当机觌面。
宋-释普宁-《偈颂四十一首》@目前无法，意在目前。东西十万，南北八千。达磨不来东土，二祖不往西天。点检将来，只见一边。
宋-释普宁-《偈颂四十一首》@没弦琴，指趣深。尖新曲调，须遇知音。高山流水无穷意，落落断崖千万寻。
宋-释普宁-《偈颂四十一首》@寒食潮节，家家拜扫时。木人空叹息，石女泪双垂。惟有林下道人，绝学无为。百不会，百不知。拈起少林无孔笛，逆风吹了顺风吹。
宋-释普宁-《偈颂四十一首》@诸方安居结制，灵岩结制安居。虽是一般规矩，於中大有差殊。赵州东壁挂葫芦。
宋-释普宁-《偈颂四十一首》@拄杖子，无偏傥。遍界不曾藏，通身无影像。妖怪尽勦除，佛魔俱扫荡。普天皇道无遮障。
宋-释普宁-《偈颂四十一首》@顽处非常放软顽，偏能陆地要撑船。蓦然撑向龙门去，踪迹不知往那边。几多望断空惆怅，亦复嗟叹泪潸然，巡得鸾胶续断弦。
宋-释普宁-《偈颂四十一首》@我有一句子，不封亦不树。不在舌头噗，亦非思忆处。
宋-释普宁-《偈颂四十一首》@拄杖子，化为龙。怒气云攫雾，妙应难穷。霈然洪霔，四海皆通。五谷结实，万物归功。鼓腹讴歌忘世事，太阳依旧海门东。
宋-释普宁-《偈颂四十一首》@直下犹通信班会，寻言转更赊。若言佛与祖，特地隔天涯。
宋-释普宁-《偈颂四十一首》@拆东篱，补西壁。从空架空，以楔出楔。佗时耸壑昂霄，须信不劳余力。
宋-释普宁-《偈颂四十一首》@我此门风，孤危不立。若是临济儿孙，便请单刀直入。
宋-释普宁-《偈颂四十一首》@出现在杨州，留锡於此地。宝塔凌高空，声光动万里。利物应群机，如月分众水。我来爇瓣香，一瞻一顶礼。从教人道自倒还自起。
宋-释普宁-《偈颂四十一首》@向上一路滑，壁立千仞险。南禅不立阶级，直与当头坐断。
宋-释普宁-《偈颂四十一首》@折脚铛，破木杓。无柄霸，难摸索。横拈倒用，破二作三。正按傍提，七穿八穴。
宋-释普宁-《偈颂四十一首》@心随万境转，转达处实能幽。随流认得性，无喜亦无忧。山僧官差不自由，只得随流入流。
宋-释普宁-《偈颂四十一首》@东涧水，清且泚。源远流长，波腾鼎沸。从这里入，不知其几。是则是，只如图一禅师经过梁溪，蓦将泗州大圣鼻孔一担，直得无处出气。为复压良为贱，为复神通游戏。君子可入。
宋-释普宁-《偈颂四十一首》@弟应兄呼，自扬家丑。倒却刹竿，全机漏逗。虽有西湖月如昼，何似南禅铁苕箒。
宋-释普宁-《偈颂四十一首》@金乌急，玉兔速成，百岁光阴一瞬息。惟有拄杖子，硬葛狚，黑粼皴，勿变迁，无面目。三月护生，九旬禁足。酌然使得十二时，不被十二时催促。任他门外红尘扰扰，来往憧憧，肥马碌碌，瘦马碌碌。蓦然翻变化为龙，为雨为霖俱莫测。
宋-释普宁-《偈颂四十一首》@梁渚溪边下直钩，波翻浪辊费牵抽。六年用心腕头力，收卷丝纶凭性游。不著此岸，不著彼岸，不滞中流，欸乃一声天地秋。
宋-释普宁-《偈颂四十一首》@出得油缸入酱缸，通身是口若为谈。老拳尚有些筋力，拚命来机为指南。
宋-释普宁-《偈颂四十一首》@右胁才生，便放拍盲。指天指地，独步纵横。云门要打杀，建长助掘坑。恶种从教不复萌，虽然也是贼过后张弓。
宋-释普宁-《偈颂四十一首》@昨日晴，今日雨。春夏交承，时节顺序。一似林下衲僧，不越规矩。三月安居，克期而取。西天以蜡人冰，云峰以铁弹子。建长亦有一条涤路，饥则餐，渴则饮，闲则坐，困而眠，以此为据。诸人但任麽参，决不赚忤。
宋-释普宁-《偈颂四十一首》@解开布袋头，纵横得自由。其住也无拘无束，其去也南州北州。放牧沩山水牯牛，不风流处也风流。
宋-释普宁-《偈颂四十一首》@为国为民运此心，果符虔祷获丰荣。时清道泰封疆阔，合国欢呼贺太平。
宋-释普宁-《偈颂四十一首》@一尘入正定，诸尘三昧起。诸尘入正定，一尘三昧起。三昧与正受，土块泥里洗。咦，白日堂堂眼见鬼。非不非，是不是。甲子乙丑海中金，丙午丁未天河水。
宋-释普宁-《偈颂四十一首》@南山白额虫，撞倒太白峰。直得西湖彻底枯竭，东海怒浪翻空。安汉圭峰拊掌，天台尊者槌胸。郎忙日本国里打鼓，大唐国里撞钟。兄弟添十字，此意孰能穷。
宋-释普宁-《偈颂四十一首》@同饮龙渊，同依师席。切瑳琢磨，相滋相益。分袂东西，各提祖令。越漠来投，心胆倾尽。执别恰恰一击，千里俯垂辉映。举众再奉慈光，无异拨云见日。若是向上向下，总将靠之一壁。忆得凌霄蛊毒之家，水也不曾沾他一滴。阿呵呵，会也麽。青山不锁长飞势，沧海合知来处高。
宋-释普宁-《偈颂四十一首》@吾本来兹土，传法救迷情。一花五五叶，结果自然成。
宋-释普宁-《偈颂四十一首》@人从天台来，却得西川信。报道万年松，生在石桥顶。
宋-释普宁-《偈颂四十一首》@近得远来口传信，报道年来颇安静。唯有太白瑞岩翁，撞破虚空有杂碎。惊起西川大蓬山上石女泪双垂，引得扶桑巨福山中木人空叹息。同饮龙渊无义水，手足义重如胶漆。断弦安得鸾胶续。
宋-释普宁-《偈颂四十一首》@圆同太虚，无欠无余。良由取舍，所以不如。
宋-释普宁-《偈颂四十一首》@冬至寒食一百五，中有一转平实语。缺齿老胡举不全，赚他立需人莽卤。猫儿偏解捉老鼠。
宋-释普宁-《偈颂四十一首》@腊月八夜眼见鬼，便开大口说道理。若向衲僧门下过，烂槌一顿无疑矣。
宋-释普宁-《偈颂四十一首》@梦中演说六波罗，觉时同别苦问他。今日最明重演说，更无一字有譊讹。
宋-释普宁-《偈颂四十一首》@每年三月十八，忆著痛恨入骨。巨福山上望凌霄，万重山海烟波阔。谩爇一炷兜罗木，唵，喷喷{左口右发}{左口右发}。
宋-释普宁-《亮知客》@主中宾句验来端，四海禅流总被瞒。铁磨机轮难经拟，逢人即出舌翻澜。
宋-释普宁-《灵照女赞》@拈将破笊篱，风前卖与谁。搀行夺市处，非独老爷知。
宋-释普宁-《南洲》@赡部那边沙际间，斗然魔子恣纵横。周金刚带不平气，勘破却从潭上行。
宋-释普宁-《普化赞》@踢倒饭床，特地乘张。指空话空，撤颠撤狂。木槌拈来挽人眼，赢得恶声满大唐。
宋-释普宁-《铁壁》@刚然隔断太虚空，缝罅浑无拶不通。顽钝碓夫觑不破，倩人书处转乖宗。
宋-释普宁-《铁牛》@骨格纯刚蹄角全，轩然鼻孔自辽天。不贪陕府栏边草，肯遍耕翻祖父田。
宋-释普宁-《无锡刘相幹佑笃信佛法常来参请自和雪窦罂粟》@一实包含万点春，收来粒料是家珍。些儿圆转谁能委，唯一身分百亿身。
宋-释普宁-《无准和尚顶相赞》@文武火煨杀人，千衲子恨难伸。五处主法，双径两新。内庭敷演，赐号超伦。自创正续梵苑，延纳云水高宾。将谓多少奇特，依前满面埃尘。
宋-释普宁-《小师景用请赞》@要赞而无德可赞，要骂而无过可骂。赞与骂不及处，大地而小能载。
宋-释普宁-《写华严经求颂》@破一微尘出引经，因该果海果该因。无端却被管城子，名句文俱错指陈。
宋-释普宁-《行道持数珠观音赞》@从闻思修，入三摩地。八万行门，一十九类。寻声救苦越尘沙，一串数珠数不已。
宋-释普宁-《雪窦前堂音座寮有炼指行人求颂》@未彻根源肯便休，炼磨三种愈精修。发辉自己光明藏，抹过俱胝一指头。
宋-释普宁-《义简禅人画圆相请赞》@圆同太虚，无欠无余。良由取舍，所以不如。凭麽说话，早是起模画样了。殊不知才拟任麽，便不任麽。更问如何若何，笑倒嵩破灶堕。
宋-释普宁-《鱼妇观音赞》@提起活鱍鱍，马郎亦被惑。度生虽愿重，那知成败缺。
宋-释普宁-《栽松道者》@栽培得地，节操苍然。死而复活，身后身前。楖栗横肩阿剌剌，再来不直半分钱。
宋-释普宁-《正传寺住持安东岩请赞》@生缘於西蜀，非独游日本。十方国土中，当头俱坐断。
宋-释普宁-《正因法孙命工绘吾幻质炷礼请赞》@个样面嘴，陈谁敢拟。威凛凛生，气愤愤地。临济德山，望风敬畏。{外囗内力}，和苏噜之。
宋-释普宁-《竹溪》@空服高心耐岁寒，滔滔声价没遮拦。自从南北分枝派，搅动江西十八滩。
宋-释普宁-《最明梦一善知识教训坚固参禅醒后亲绘供养越》@千煅万炼工夫熟，感得梦见善知识。力劝加工用行修，果获契悟心满足。自彰丑恶自涂糊，佛祖仰望俱失色。老僧更与添一重，急急如律令勑。
宋-释普宁-《最明寺殿契司说付法偈》@我无佛法一字说，子亦无心无所得。无说无得无心中，释迦亲见燃灯佛。
宋-释普宁-《最明寺殿悟道后赠之助道颂五首》@老僧初到与三拳，埋恨胸中结此冤。痛恨忽消开正眼，方知吾不妄宣传。
宋-释普宁-《最明寺殿悟道后赠之助道颂五首》@悟了还同未悟时，著衣吃饭顺时宜。起居动静曾无别，始信拈花第二机。
宋-释普宁-《最明寺殿悟道后赠之助道颂五首》@二十一年曾苦辛，寻经讨论枉精神。惊然摸著娘生鼻，翻笑胡僧弄吻唇。
宋-释普宁-《最明寺殿悟道后赠之助道颂五首》@治国治民俱外事，存心存念自工夫。心思路绝略观看，佛也无兮法也无。
宋-释普宁-《最明寺殿悟道后赠之助道颂五首》@壬戍十月十六朝，虚空拳踢不相饶。等闲打破疑团后，大地黄金也合消。
宋-释普宁-《最明寺殿真像赞》@掌持国土，天下安堵。信向佛法，运心坚固。德重丘山，名播寰宇。清白传家，望隆今古。参透吾宗，眼眉卓竖。末后一机，超佛越祖。汝辜负吾，吾辜负汝。
宋-释普洽-《和葛天民南翔寺韵》@折鹤南翔何日返，香云不运春风转。屋为鳞次枕江安，江作蛇行到门远。的的明灯金殿寒，沈沈複道长廊晚。老翁矍铄皎须眉，爱客将迎笑盈面。自言天临拓基来，食指数知犹共饭。断碑壁下试摩挲，龟趺剥落生苔藓。茫茫往事比寒潮，苍烟落日愁难遣。遣中何处惬深深，玉甃新池开别院。二齐已去老堪殂，故壘空来巢旧燕。吾宗有弟知此怀，炊黍功名岂去愿。便呼阿买写新诗，研池涩拥清冰片。
宋-释普融-《偈》@二女合为一媳妇，机轮截断鸡回互。从来往返绝踪由，行人莫问老时路。
宋-释普绍-《偈》@灵云悟桃花，玄沙傍不肯。多少痴禅和，担雪去填井。今春花又开，此意谁能领？端的少人知，花落春风静。
宋-释普闻-《法意句格送求僧行者》@山林夜雨厌孤寂，春风几番沙草碧。衣孟无计若为得，负春空随腰间石。
宋-释普闻-《郊意境格二首》@水阔天长雁影孤，眠沙鸥鹭倚黄荐。半收小雨西风冷，藜杖相半入画书。
宋-释普闻-《郊意境格二首》@十里沙堤水满湖，着霜牙冷未全枯。晓来细雨藏鸥鹭，何处人间有画图。
宋-释普信-《偈》@残雪既消尽，春风日渐多。若将时节会，佛法又如何。
宋-释普信-《颂古九首》@据坐凝眸语未形，一槌直下意何明。倒行此令如相委，无限清风动地生。
宋-释普信-《颂古九首》@当时卞璧亲持献，未遇徒然更再三。折苇渡江江上水，滔滔今古色如蓝。
宋-释普信-《颂古九首》@相争但见风旛动，不肯回头识动心。从此老卢露消息，松风江月尽知音。
宋-释普信-《颂古九首》@寥寥风月卧烟霞，百鸟从兹不献花。人义尽从贫处断，世情偏向有钱家。
宋-释普信-《颂古九首》@道得无言杈下死，霍山猛跳入怀中。三千里外虚相赚，更有何人透此宗。
宋-释普信-《颂古九首》@当时苦口曾不道，悟来灵骨方寻讨。练江寒月两萧萧，浮云散尽天如扫。
宋-释普信-《颂古九首》@收来辊去事方圆，独许渔郎上钩船。明月芦花同一色，落霞孤鹜共遥天。
宋-释普信-《颂古九首》@大用纵横掣电机，烁迦罗眼尚胶黐。迷途梦里争唇吻，却忆随他去一回。
宋-释普信-《颂古九首》@渔翁潇洒任东西，芦管横吹韵不齐。夜静月明鱼不食，扁舟卧入武陵溪。
宋-释普岩-《百丈大师赞》@亲见马簸箕，面目甚奇怪。鼻痛野鸭飞，漆桶好不快。只见祥麟一角尖，定知罪犯弥天大。
宋-释普岩-《布袋和尚赞》@山月未出，海云忽飘。瞑目而坐，归路迢迢。布袋里头无长物，许谁胡蝶梦溪桥。
宋-释普岩-《乘禅者归蜀》@出剑门兮入剑门，眼空寰宇一闲身。杖挑一滴江南水，散作西川劫外春。
宋-释普岩-《达磨大师赞》@苇航身险，风争水寒。九年面壁，用尽心肝，大唐人不识只履过西天，单传指直指待驴年。
宋-释普岩-《大藏主号镜中》@孤光不随有地间，碧落冲开万象寒。扑破果然亡朕迹，从教在地黑漫漫。
宋-释普岩-《大义渡》@孩儿不见弃浑身，可惜婆婆眼不亲。白浪洪波无了日，于今愁杀渡头人。
宋-释普岩-《观音大士赞》@草木丘陵，风雷云气。具足妙相尊，证入三摩地。万象森罗从鼎沸。
宋-释普岩-《济颠书记赞》@毁不得，赞不得，天台出得个般僧，一似青天轰霹雳。走京城，无处觅。业识忙忙，风流则剧。末后筋斗背翻，煅出水连天碧。稽首济颠，不识不识。狭路相逢捻鼻头，也是普州人送人送贼。
宋-释普岩-《偈颂二十五首》@豁开户牖，直出直入。点鱼上竹竿，俊鹘趁不及。
宋-释普岩-《偈颂二十五首》@出现杨州，坐断寿丘。脚跟不点地，赢得一身愁，不是冤家不聚头。
宋-释普岩-《偈颂二十五首》@日面月面，霹雳闪电。直下来也，急著眼看。
宋-释普岩-《偈颂二十五首》@马头回，牛头没。一字入以门，九牛曳不出。
宋-释普岩-《偈颂二十五首》@个样皮毛，千化万变。黄梅鹫头，谩自流传。后代儿孙，可贵可贱。
宋-释普岩-《偈颂二十五首》@坐而不住，住而不坐。滴水生冰，因风吹火。
宋-释普岩-《偈颂二十五首》@此香堪笑又堪悲，刚把愁肠说向谁。冶父山前曾落节，午钧之重一毫釐。
宋-释普岩-《偈颂二十五首》@离四句，绝百非。清寥寥，白滴滴。直秀万重关，不住青霄外。千手大悲提不起，烁迦罗眼莫能窥。
宋-释普岩-《偈颂二十五首》@风云合匝，龙虎交驰。一进一退，各适其宜。丛林烜赫，慧命流辉。寿丘面皮厚多少，惟许通方作者知。
宋-释普岩-《偈颂二十五首》@入院数日来，人事闹烘烘。两脚走如烟，眼不见鼻孔。
宋-释普岩-《偈颂二十五首》@归来出去，迦叶贫，阿难富。出去归来，南天台，北五台。目前包里，满面尘埃。禹力不到处，河声流向西。
宋-释普岩-《偈颂二十五首》@近之不逊，远这则怨。无义无情，可贵可贱。一年一度雪深冤。毕交无人是的传。
宋-释普岩-《偈颂二十五首》@故人方外来，相见便相悉。倒指三十年，道义同一日。铁壁银山，十分狼藉。直得同声庆，同气相求，西河师子在汾州。
宋-释普岩-《偈颂二十五首》@毒攻毒，楔出楔。老曹山，不识别。那里是者僧吃酒处。
宋-释普岩-《偈颂二十五首》@令不虚行，箭不虚发。傥或踌躇，二九十八。
宋-释普岩-《偈颂二十五首》@洞门无钥，剑阁崔嵬。风露高寒，且非人世。是则是，天上人间知几几。者僧一问不将来，黄蘖通身是泥水。
宋-释普岩-《偈颂二十五首》@一阳生也，树头惊起双双鱼，石上迸出长长笋。即日伏惟两序，高人现前清众。履兹长至，倍膺戬谷。喝一喝，俗气未除。
宋-释普岩-《偈颂二十五首》@季春斩暄，鸟啼花笑。恒沙数见闻觉知，悉毕了了。
宋-释普岩-《偈颂二十五首》@一叶落，天下秋。一尘起，大地收。临济掌黄蘖，南泉唤赵州。开口不在舌头上，夜涛催发海南舟。
宋-释普岩-《偈颂二十五首》@显慈鼻粗，诺庵法兄。机如电掣，辩似河倾。无心相撞著，分外得人憎。彼此不堪为种草，先师之道转竛竮。
宋-释普岩-《偈颂二十五首》@断杨歧正脉，坏临济纲宗。赤土涂牛奶，密室不通风。身产身后池，深瘗白云之中。非父非子，狭路相逢。涧藻溪苹相钝置，谢郎错认钓鱼船。
宋-释普岩-《偈颂二十五首》@老讷今朝死，老岩今日生。二价目无伎俩，有梦不同休。夤缘继踵，香火荒凉。肝肠铁作也须裂，骊屎如何比麝香。
宋-释普岩-《偈颂二十五首》@老洞山玷辱宗风，泰首座埋没自己。双双绣出鸳鸯，千古扶持不起。
宋-释普岩-《偈颂二十五首》@四年承乏云峰寺，暗写秋肠寄阿谁，每到十一月初五，一狐疑了一狐疑。故我开山伏虎禅师，指柳骂杨，伤龟恕鳖，你死我活。莫说一碗粗茶一米香，也胜和盲{左孛右文}诉瞎。
宋-释普岩-《偈颂二十五首》@项短耳聩，千妖百怪。如是三十年，续东山正脉搏。我也错商量，三拜一炉香，一任傍人说短长。
宋-释普岩-《寄天目礼书记闽回》@爪牙消息露三山，勘破曾郎想不难。一啸归来千嶂晓，於菟不似旧时斑。
宋-释普岩-《宁太白幸首座》@粪火堆头潦倒身，且无花鸟闹芳春。口边白醭心如铁，甘作丛林不义人。
宋-释普岩-《送洪维那》@知把虚空一口吞，髑髅瞥转振乾坤。破沙盆月儿录在，玉笛横吹出海门。
宋-释普岩-《送僧见孟侍郎》@三秋月冷半山云，来谒维摩必有因。特见岭梅开一朵，也应知道不干春。
宋-释普岩-《颂古十首》@自谓五更侵早起，谁知更有放行人。修风块雨今非昔，尧舜垂衣万国宾。
宋-释普岩-《颂古十首》@抬头霹雳不容追，缺齿胡僧隐铁围。六合空空风悄悄，杜鹃啼月不如归。
宋-释普岩-《颂古十首》@月淡江空泛小舟，唱歌和月看江流。更深欹枕梦何处，两峰清霜晓未收。
宋-释普岩-《颂古十首》@铁壁银山几万重，有无这字若为通。斩关岂非搴旗手，枉有虚名落汉中。
宋-释普岩-《颂古十首》@洗钵家家事一同，新罗不在海门东。因行掉臂赵州老，身在烟萝第几重。
宋-释普岩-《颂古十首》@搽杯抹粉没人猜，五百生中与麽来。觌体风流有多少，不知何处可安排。
宋-释普岩-《颂古十首》@百骸怀物贞薰天，风起今朝病一般。酷恨双双医不得，枕边空听雁声寒。
宋-释普岩-《颂古十首》@等闲提起七斤衫，多少禅和著意参。尽向青州作窠窟，不知春色在江南。
宋-释普岩-《颂古十首》@洗肠换骨老芭蕉，拄杖牛来价转高。卖与买人人不买，翻令平地起波涛。
宋-释普岩-《颂古十首》@如是如何下法眼，蓦然突出破沙盆。依稀渭北春天树，仿佛江东日暮云。
宋-释普岩-《题戢庵居士竹亭》@疏疏绿叶起清风，屈指巡檐数不穷。幽致果然难比况，此君未必在其中。
宋-释普岩-《又》@妙在转处，密在汝边。绘予面目，正中乖偏。踏翻却谢郎船。不拨万象，火冷灰寒。我有丰子分，谁道不完全。十分狼藉难收拾，微风吹动碧琅玕。
宋-释普岩-《自赞》@断杨岐正脉，灭临济纲宗。猿啼碧嶂，月锁千峰。影落于阗国，人在大辽东。应缘淡泊，无分从容。谓是运庵真面目，澄潭不许卧苍龙。
宋-释齐已-《偈颂二首》@荐得是，移华兼蝶至。荐得非，担泉带月归。是也好，郑州梨胜青州枣。非也好，象山路入蓬莱岛。是亦没交涉，踏著秤锤硬似铁。非亦没亦涉，金刚宝剑当头截。阿呵呵，会也麽，知事少时烦恼少，识人多处是非多。
宋-释齐已-《偈颂二首》@渐渐鸡皮鹤发，父少而子老。看看行步躘蹱，疑杀木上座。直饶金玉满堂，照顾白拈贼。岂免衰残老病，正好著精彩。任汝千般快乐，渠侬合自由。无常终是到来，归堂吃茶去。唯有径路修行，依旧打之绕。但念阿弥陀佛，念得不济事。
宋-释齐岳-《偈》@旋收黄叶烧青烟，竹榻和衣斗夜眠。粥后放参三下鼓，孰能更话祖师禅。
宋-释契适-《观音诗》@金沙池袅玉莲馨，殿阁阶墀尽水精。云化路歧通万国，风飘舟楫济群生。座妆珪璧霜犹暗，衣缀珠玑月不明。若向险途逢八难，只劳心念讽持名。
宋-释契适-《观音诗》@渊智弘慈大辨才，端居波上绝纤埃。祥光射散千门病，甘露倾消万国灾。翠柳变成金世界，白莲涌出玉楼台。我今稽首焚香礼，愿向人间应念来。
宋-释契适-《观音诗》@慧炬慈航在世间，除昏济险未尝闲。手擎一穗青丝柳，身倚千层碧玉山。声满诸天常讽诵，功圆十地绝跻攀。终求郢妙雕金相，时献香花礼粹颜。
宋-释契适-《观音诗》@方珪座压五云端，修竹丛边舞玉鸾。施果狖离苍岫晚，献珠龙透碧波寒。琉璃瓶对珊瑚印，翡翠环摇玳瑁冠。百宝阶前丈石上，天上瞻礼爇旃檀。
宋-释契适-《观音诗》@水面红鲜耻绛唇，寻常侍纵有天神。整齐绀发云千缕，端丽慈容月一轮。素舸欲沉威济物，霜刀曾断福沾人。世间多少诚心者，智烛惟求照耀身。
宋-释契适-《观音诗》@天花环绕瑞云随，整救湮沦类时。贵贱若能勤行愿，死生常得睹容仪。狻猊番掷琼台角，鹦鹉回翔宝树枝。永劫祇将权实化，有情皆使入无为。
宋-释契适-《观音诗》@水精盘跃锦鳞鱼，闷于渊沉海岸居。秀世竹鸣金鸑鷟，观空波涌玉蟾蜍。轻明缨络垂身后，重叠芙蓉衬足初。曾向梦中潜祐我，烁人仪表降蓬庐。
宋-释契适-《观音诗》@寂照慈威化不同，闻声清净得殊功。指光远射神龙烛，眉彩修弯帝释弓。宝器晓凝兰穗露，珠衣秋响桂枝风。信知万里從人欲，何患周游鬼国中。
宋-释契适-《观音诗》@宴坐琼瑶曲密都，感通宁肯择贤愚。遍分智慧灯开暗，尽洒清凉雨发枯。荷拥夕池鲜五色，树凝春砌莹三珠。波神天女相随從，虚白光中美丈夫。
宋-释契适-《观音诗》@觉源非有等差心，物性陶溶逐浅深。昏惑道中瞻月角，辨才门里听潮音。彩云轻罩山辉玉，花雨斜飞地涌金。终拟龙绡图画看，供承香火老东林。
宋-释乾康-《赋残雪》@六出奇花已住开，君城相次见楼台。时人莫马和泥看，一片飞从天上来。
宋-释乾康-《经方干旧居》@镜湖中有月，处士后无人。荻笋抽高节，鲈鱼跃老鳞。
宋-释乾康-《诗一首》@隔岸红尘忙似火，当轩青嶂冷如冰。烹茶童子休相问，报道门前是衲僧。
-释钦-《颂古三首》@唤作如如已变名。廓然无圣岂容情。其间妙叶皆同类，不有玄晖辨浊清。
-释钦-《颂古三首》@八字打开，十分漏泄。孤危不立道方高，伎俩更无随意说。别虽，南斗七兮北斗八。
-释钦-《颂古三首》@有句无句，明来暗去。活捉生擒，捷书露布。如藤倚树，物以类聚。海外人参，蜀中附子。树倒藤枯，切忌名模。句归何所，苏嚧苏嚧。呵呵大笑，破镜不照。大地茫茫，一任{左足右孛}{左足右孛}。
宋-释卿-《偈三首》@杜鹃声里春光暮，满地落花留不住。琉璃殿上绝行踪，谁人解插无根树。只应连夜雨，又过一年春。
宋-释卿-《偈三首》@蓬莱突兀无遮护，铁壁银山无入处。有时关棙一时开，放出毒蛇当大路。参禅人，早回顾，莫待临时生怕怖。荆棘林中暗坐时，百尺竿头须进步。三十三人老古锥，象转龙蟠曾指注。休指注，成露布。蚊子上铁牛，无你下嘴处。
宋-释卿-《偈三首》@一不是，二不成，落华流水里啼莺。闲亭雨歇夜将半，片月还从海底生。
宋-释清-《颂》@诸佛出身处，东山水上行。石压笋斜出，岸悬花倒生。
宋-释清旦-《偈二首》@三世诸佛不知有，一一面南看北斗。狸奴白牯却知有，云外金毛正哮吼。个中隐显现全身，头头透脱无前后。拨转机轮向上关，八角磨盘空里走。
宋-释清旦-《偈二首》@三脚驴子弄蹄行，步步相随不相到。树头惊起双双鱼，拈为一老一不老。为怜松竹引清风，其柰出门便是草。因唤檀郎识得渠，大机大用都推倒。烧香勘证见根源，粪埽堆头拾得宝。丛林浩浩谩商量，劝君莫谤先师好。
宋-释清旦-《颂古四首》@世尊拈花，迦叶微花。天际二轮，更相互照。若能截断老瞿昙，闭目黄河只一跳。
宋-释清旦-《颂古四首》@荆棘林中宣妙义，蒺藜园里放毫光。千言万语无人会，又靛流莺过短墙。
宋-释清旦-《颂古四首》@谁道先师无此语，焦尾大虫元是虎。胡蜂不恋旧时窠，猛将岂在家中死。急著眼，却回雇。若会截流那下去，匝地清风随步举。
宋-释清旦-《颂古四首》@嶮崖之处，无处插嘴。去却药忌，露当门齿。杈下放身舍命，个里如龙得水。三千里外赚吾来，捋虎须兮捉虎尾。
宋-释清海-《悟佛鉴问领旨述偈》@实际从来不受尘，个中无旧亦无新。青山况是吾家物，不用寻家别问津。
宋-释清晦-《登阁》@小阁称幽隐，登临眺晚晴。暮云埋落日，寒树夹孤城。鸟道穿山色，人烟隔水声。自怜疏散意，多不计浮名。
宋-释清豁-《归山吟寄友》@聚如浮沫散如云，聚不相将散不分。入郭当时君是我，归山今日我非君。
宋-释清豁-《过三岭苧溪》@世人休说行路难，鸟道羊肠咫尺间。珍重苧溪溪畔水，汝归沧海我归山。
宋-释清满-《偈》@不是道，不是禅。每逢三五夜，皓月十分圆。
宋-释清满-《颂》@饥餐松柏叶，渴饮涧中泉。看罢青青竹，和衣自在眼。更有山怀为君说，今年年是去年年。
宋-释清尚-《赠樊川长老》@瘦颜诸骨现，满面雪毫垂。坐石鸟疑死，出门人谓痴。照身潭入楚，浸影桧生隋。太白曾经夏，清风凉四肢。
宋-释清外-《葛洪丹灶》@羽客昔眷此，炼液夺化功。至今寒云色。挂树复凝空。
宋-释清晤-《句》@鸟归花影动，鱼触浪痕圆。
宋-释清晤-《句》@叠波漾层汉，残阳补断霞。
宋-释清壹-《寄万先辈》@归从衡岳此身清，老校群书眼倍明。白屋有田供伏腊，青云无梦到公卿。频挑野菜招僧至，少著深衣入郭行。早岁自嗟行役远，失将诗律问先生。
宋-释清壹-《寄无著》@逢人称宿腊，玄解少人知。俗濁唯贪隐，禅高不碍诗。水边秋杖屦，石上雪须眉。鸡犬添邻曲，还同赋紫芝。
宋-释清止-《诗一首》@江南江北正干戈，茅屋深迁入薜萝。梦幻利名知险恶，虚舟身世若风波。石门路险交游少，竹坞云深笋蕨多。闹里打闲谁似我，千岩春色一声歌。
宋-释日益-《偶作》@金谷春光长满眼，红药花梢香烂漫。昨夜西风一陈寒，遍地残芳落何限。王孙醉倒不知归，犹向栏边索金盏。
宋-释如庵主-《辞住持偈》@三十年来住此山，郡符何事到林间。休将琐琐尘寰事，换我一生闲又闲。
宋-释如本-《偈》@久雨不晴，戊在丙丁。通身泥水，露出眼睛。且道是什麽眼睛，林间泥滑滑，时叫两三声。
宋-释如本-《偈》@李四有钱不解饮，张三解饮又无钱。相招丰乐楼中看，不怕寒威雪满天。
宋-释如本-《颂古三十一首》@才出胞胎便逸群，周行七步独称尊。当时若见云门老，不到如今累子孙。
宋-释如本-《颂古三十一首》@殃崫雄雄方勇锐，瞿昙住住息风波。杀人作佛当头劄，覆雨翻云在刹那。
宋-释如本-《颂古三十一首》@一花拈起便承当，正眼传来不覆藏。今古流通无间断，枝枝叶叶尽芬芳。
宋-释如本-《颂古三十一首》@草衣木食道人高，传得金襴意气豪。此外已知无别法，刹竿倒处累儿曹。
宋-释如本-《颂古三十一首》@达磨西来未足夸，少林捏目强生花。得皮得髓徒分别，妙在圆明本不差。
宋-释如本-《颂古三十一首》@日面月面，灵光洞现。大地山河，南州北县。虽是老婆心切，那知疑杀监院。
宋-释如本-《颂古三十一首》@百丈野狐，两耳卓朔。脱兮不昧，堕兮不落。不昧不落，何是何错。若於当处不留情，万里晴空步寥廓。
宋-释如本-《颂古三十一首》@威音王佛是儿孙，王老当时开大言。黄蘗见机分主伴，典刑千古定宗门。
宋-释如本-《颂古三十一首》@斩了猫儿问谂师，草鞋头戴自知时。两堂不是无言对，只要全提向上禨。
宋-释如本-《颂古三十一首》@南泉麻谷与归宗，道眼元来总不通。去礼国师瞻相好，区区只到半途中。
宋-释如本-《颂古三十一首》@大庾岭头功德成，谩言点眼访知音。红炉片雪明端的，象外风光照古今。
宋-释如本-《颂古三十一首》@净瓶踢倒赢山子，体用全彰迈古今。洞彻玄关垂手处，到头须是遇知音。
宋-释如本-《颂古三十一首》@特来设粥夸英俊，那知王老更风流。打破粥锅呈丑拙，狸奴白牯一齐收。
宋-释如本-《颂古三十一首》@草户柴门谢子来，躬身下拜笑眉开。深深密密亲分付，莫道宝山空手回。
宋-释如本-《颂古三十一首》@台山古路是人游，个个寻婆问路头。堪笑赵州才勘破，寥寥千古使人愁。
宋-释如本-《颂古三十一首》@西来祖意问如何，柏树庭前指似他。射虎不真徒没羽，至今天下有譊讹。
宋-释如本-《颂古三十一首》@狗子无佛性，慈悲似海深。寻言逐句者，埋没丈夫心。
宋-释如本-《颂古三十一首》@面门出入每相见，日月由来不识真。海岳惯游知己少，反身归卧岭头云。
宋-释如本-《颂古三十一首》@似锦桃花满树红，灵云一见便心空。当时不遇玄沙老，争得名喧宇宙中。
宋-释如本-《颂古三十一首》@不出漫漫草路遮，出门犹更隔天涯。回机踏著通霄路，何处青山不是家。
宋-释如本-《颂古三十一首》@大方独立峭巍巍，八面玲珑万象围。正坐当轩无位位，圆通无碍应群机。
宋-释如本-《颂古三十一首》@小释迦，大文殊。闻名号，任称呼。藤条在握不能用，被他碧眼谩涂糊。
宋-释如本-《颂古三十一首》@家世拄杖，佛祖付嘱。沩山寄来，香严发哭。父子投机，阳春雪曲。不是知音，大难相续。
宋-释如本-《颂古三十一首》@一喝惊天动地雷，海翻太华洞然开。岩头胆丧魂飞也，谩道当时手搦抬。
宋-释如本-《颂古三十一首》@亲儿弃了复何言，月在波心印碧天。独有一身无系累，困眠醒坐任随缘。
宋-释如本-《颂古三十一首》@宝寿开堂推出僧，棒头有眼要分明。满城人瞎谁能晓，今古清风匝地生。
宋-释如本-《颂古三十一首》@须弥座上敛伽黎，海口潮音阐大机。世主大檀能藻鉴，灵山嘉会愈增辉。
宋-释如本-《颂古三十一首》@北斗藏身句，商量几万般。贪观天上月，谁觉骨毛寒。
宋-释如本-《颂古三十一首》@一波才动众波随，汩没尘寰几个知。突兀须弥横宇宙，纵横妙用更由谁。
宋-释如本-《颂古三十一首》@问来答去无偏党，铁壁银山作麽通。纵夺临机言话堕，遂令千古动悲风。
宋-释如本-《颂古三十一首》@匙挑不上，箸拨不开。合掌赞言，善哉善哉。
宋-释如珙-《禅人画师像请赞》@不破古人玄关，面玄关自破。不碎今时窠臼，而窠臼自碎。鹫峰之衣烂却，西丘话无传。
宋-释如珙-《禅人画师像请赞》@尺璧千丈石，寸金万里沙。拣辩俱不得，达磨返流沙。
宋-释如珙-《禅人画师像请赞》@黄檗不是临济，争打六十拄杖。较之七佛已前，都无许多劳攘。即是吾真种草，何须特地写像。
宋-释如珙-《禅人画师像请赞》@持刀杀人，人心不死。赤手杀人，人心不死。伎俩俱尽，人心自死。
宋-释如珙-《禅人画师像请赞》@一喝从马师起，临济承虚接响。病叟本无气力，不能学这般承。
宋-释如珙-《禅人画师像请赞》@栽菜根向上，种豆要收谷。不必生疑讶，今年六十六。
宋-释如珙-《禅人画师像请赞》@不是心，不是佛，不是物。新罗国里打鼓，大唐殿上作舞。天上天下人痴痴，七佛传来到六祖。
宋-释如珙-《禅人画师像请赞》@道远乎哉，触事而真。罗公照镜，李婆映水。鼻孔各别，娘生一般。会与不会，福使铁钱。
宋-释如珙-《禅月大师画罗汉像赞》@禅月罗汉应身，画出罗汉形像。丝毫无得渗漏，虚空捏作一团。拈来挂虚空中，咄咄咄咄咄咄。
宋-释如珙-《慈明和尚赞》@得人怕，得人憎。赫得神鼎，头缩面青。烧火未著，晚参鼓鸣。
宋-释如珙-《此庵歌》@吾结此庵寄残影，有问此庵坏不坏。一语发出甚奇怪，随他口下答不坏。凡属形相皆是坏，为甚此庵却不坏。六窗俱透无一物，常光无内亦无外。劫火洞然大千坏，吾结此庵实不坏。行住坐卧于其中，只是寻常个境界。有时松风閒举话。万象森罗齐爽快。
宋-释如珙-《达磨大师赞》@破六宗己见固是，折茎芦渡江还非。大道等虚空，非虚空之量。大道同日月，逾日月之明。一华开五叶，结果自然成。
宋-释如珙-《到中山宝首座房》@岩房终日冷沈沈，经案尘埃一寸深。五十余年如此过，道人行世太无心。
宋-释如珙-《道藏主号物外因作此偈》@何处是物外，徒然劳指注。物物皆唯我，我实无比喻。去却我一字，动静随所寓。灵光遍寰宇，今古绝来去。
宋-释如珙-《德山和尚赞》@吹灭纸灯，眼前黑暗。拈得白棒，胡挥乱挥。黄河放出，太华裂开，大千沙界绝尘埃。
宋-释如珙-《丰干赞》@人心既无，虎心亦无。骑来骑去，是汝是吾。松门杳杳，郎月轮孤。
宋-释如珙-《归山》@衰老归山寮，山寮无杂事。柴床石枕头，长伸两脚睡。寒拾约不来，丰干骑虎至。虎性本不驯，苍苔郁踏碎。春风补得完，八八六十四。
宋-释如珙-《过竹田西堂无相庵房》@懒举话头嫌鼻祖，烧香那肯礼西方。空房消尽闲心识，日往月来不见长。
宋-释如珙-《寒山赞》@做诗无题目，只要写心源。心源虽难构，浅深在目前。白云抱幽石，藤花树上纡。丰干不识你，道你是文殊。
宋-释如珙-《虎丘隆和尚赞》@睡虎一啸，虚空掇转。南辰居北，北辰居南。驴作驴鸣，犬作犬吠。外道消灭，正宗亦无。
宋-释如珙-《偈颂二十首》@日影每从窗外过，知他奔逐几时休。虚空落地须弥碎，三世如来不出头。
宋-释如珙-《偈颂二十首》@月在水中捞不上，徒劳戳碎水中天。夜深山寺开门睡，月自飞来到面前。
宋-释如珙-《偈颂二十首》@人心到老不知休，心若休时万事休。水上葫芦捺得住，始信桥流水不流。
宋-释如珙-《偈颂二十首》@贪瞋痴众生根本，众生根本佛根本。佛无众生不成佛，是故众生佛根本。
宋-释如珙-《偈颂二十首》@楼上五更钟未动，人间万事已营营。明朝一饭先书籍，那取工夫细度量。
宋-释如珙-《偈颂二十首》@诸佛面前求早悟，众生界上几曾迷。本源自性天真佛，日用中间无少亏。
宋-释如珙-《偈颂二十首》@清净世界清净人，浊恶世界浊恶人。随性所转移不得，总是娘生一个身。
宋-释如珙-《偈颂二十首》@触目尽是清净地，清净地上无佛住。赵州教人急走过，狸奴倒上菩提树。
宋-释如珙-《偈颂二十首》@老已无心走市廛，娑罗树下展身眠。余生一了一切了，不去烧香向佛前。
宋-释如珙-《偈颂二十首》@万事成空皆已悉，一身无实亦深知。丝毫名利放不过，得出轮回是几是。
宋-释如珙-《偈颂二十首》@晓来云过阑干湿，手把圆珠独自立。声声称念南无佛，佛道现前不成佛。
宋-释如珙-《偈颂二十首》@鱼浮水面性地平，鸟入林中机路密。秋到石床枫叶落，梦幻伴子六十七。
宋-释如珙-《偈颂二十首》@水边林下道人行，念念无非是道情。尽去西方寻净土，青莲华在淤泥生。
宋-释如珙-《偈颂二十首》@称心称意可长保，上苑名园春日花。一个尖头茅屋下，长年无事道人家。
宋-释如珙-《偈颂二十首》@大道在目前，本来无妙理。阳地生为人，阴空死作鬼。月照岭上松，风吹原下水。髼头寒拾翁，拍手笑不已。
宋-释如珙-《偈颂二十首》@人有黄金宅，弃之徒自忙。北风连地起，吹雪上眉梁。杳杳黄泉路，难逢日月光。吾侬如此说，且去审思量。
宋-释如珙-《偈颂二十首》@山中滋味别，往往少人知。野菜合黄独，能充白日饥。风轻翻草叶，猿重坠藤枝。余生只寄此，閒读古人诗。
宋-释如珙-《偈颂二十首》@老农陇上耕，终日手不住。白骨谁家冢，群鸦噪高树。一条浅溪水，滔滔自流去。
宋-释如珙-《偈颂二十首》@迷时从他迷，悟时听他悟。九牛虽有力，拽之不可住。日落又黄昏，风吹白杨树。
宋-释如珙-《偈颂二十首》@吾家不甚遥，看取脚下路。红日上山头，石羊草里卧。人间一百年，弹指声中过。柴门无锁钥，白云自来去。
宋-释如珙-《偈颂三十六首》@少室无门户，如何便得通。夜寒宁耐立，听我话西东。
宋-释如珙-《偈颂三十六首》@古佛与露柱交参，猫儿我咬杀猛虎。出门撞著须菩提，拶破虚空全体露。一片虚凝绝谓情，万里清光飞玉兔。
宋-释如珙-《偈颂三十六首》@般若如我大火聚，著得一丝飞毫麽。一拳拳倒黄鹤楼，一踢踢翻鹦鹉洲。有意气时添意气，不风流处也风流。
宋-释如珙-《偈颂三十六首》@一毛吞海，海性无亏。纤芥投锋，锋利不动。龙潭吹灭纸灯，德山倒地礼拜。今年桃李贵，一颗直千金。
宋-释如珙-《偈颂三十六首》@三界心尽，即是涅槃。山花红似锦，涧水湛如蓝。
宋-释如珙-《偈颂三十六首》@相见不扬眉，君东我亦西。相逢欲相唤，脉脉不能语，总是粥饭气。贴贴底无缝罅能有几个，温州城里何限数。
宋-释如珙-《偈颂三十六首》@尽大地冷啾啾，逼十方闹浩浩。放过布袋和尚，穿却解空鼻孔。
宋-释如珙-《偈颂三十六首》@华阴山前百尺井，中有寒泉彻骨冷。谁家女子来照影，不照其余照斜领。
宋-释如珙-《偈颂三十六首》@十方同聚会，啾啾唧唧。个个学无为，劳劳摝摝。此是选佛场，心空及第归。
宋-释如珙-《偈颂三十六首》@河清海晏皇基壮，雨顺风调百姓安。三世如来同祝赞，龙楼曲奏万年欢。
宋-释如珙-《偈颂三十六首》@今日生，来日死。千年田，八百主。郎当屋舍没人修，火官头上风车子。
宋-释如珙-《偈颂三十六首》@离四句，绝百非，老僧爱瞋不爱喜。箭过西天十万里，向大唐国里等候。
宋-释如珙-《偈颂三十六首》@三衣覆体，四事供需。若也知惭知愧，是真释子。莫道曩劫修来，非从今日。
宋-释如珙-《偈颂三十六首》@木女穿针山色秀，石人牵线海云生。高茅座主赤双脚，直向毗卢顶上行。
宋-释如珙-《偈颂三十六首》@夜来地动葭灰起，百草头边一寸春。抖搂精神急荐取，生老病死不饶人。
宋-释如珙-《偈颂三十六首》@拈槌坚拂，好肉剜疮。举今举古，开眼尿床。
宋-释如珙-《偈颂三十六首》@恶是罪业，善亦是罪业，罪业消除，青天白日。西河弄狮子，丰干骑猛虎。老玄沙卓牌，邓师伯打瓦鼓。
宋-释如珙-《偈颂三十六首》@莲花生于泥，标格天然别，出水未出时，馁鱼并馁鳖。
宋-释如珙-《偈颂三十六首》@小屎坑，大屎坑，浸不杀底出来。我有一句向你道，如何是佛，干屎橛。
宋-释如珙-《偈颂三十六首》@龙门无宿客，不是点额人。孤峰无宿客，不是守株人。红日绕须弥，清风遍寰宇。
宋-释如珙-《偈颂三十六首》@天得一以清，地得一以宁。金刚神合掌，归依佛法僧。
宋-释如珙-《偈颂三十六首》@刍狗吠时天地合，木鸡啼后祖灯辉。一年光景今宵尽，万里更无人未归。
宋-释如珙-《偈颂三十六首》@鼓声咬破七条，只著偏衫去也。老鼠满地走，拖取猫儿来。
宋-释如珙-《偈颂三十六首》@施供养者，受供养者。俱无住著，获波罗蜜。
宋-释如珙-《偈颂三十六首》@五台山上云蒸饭，佛殿阶前狗尿天。刹竿头上剪{左饣右追}子，三个猢狲夜箕钱。
宋-释如珙-《偈颂三十六首》@年穷岁尽时，家家晓纸钱。滴滴落地，千神俱醉。不可作佛法商量，不可作世谛流布。若作世谛流布，瞎却眼睛。若作佛法商量，烂却舌头。即心即佛，非心非佛。不是心，不是佛，不是物。东海鲤鱼打{左足右孛}跳，新罗国里无寸土。
宋-释如珙-《偈颂三十六首》@大无外，小无内。一即三，三即一。路逢道伴交肩过，一生参学事毕。
宋-释如珙-《偈颂三十六首》@粪堆头上，无人觑著。万法纷纭，自起自灭。
宋-释如珙-《偈颂三十六首》@日暖风和二月春，桃红李白遍山林。涅槃路上绝来往，一个无为清净身。
宋-释如珙-《偈颂三十六首》@薪火相交，识性不停。上至诸佛，下至众生。扶过断桥水，伴归明月村。
宋-释如珙-《偈颂三十六首》@三世如来说妙义，炎炎火燄雪火飞。面前总是听法底，识取当头底是谁。
宋-释如珙-《偈颂三十六首》@哇地一声诸境现，周行七步更多能。老僧不是多饶舌，要与诸人绝谓情。
宋-释如珙-《偈颂三十六首》@从上来，死衲子心，能有几人，活衲子眼，能有几人。昨夜玲珑岩，吞却太白峰。
宋-释如珙-《偈颂三十六首》@群阴欲去未去之际，一阳欲来未来之时。楼上钟鸣，堂前鼓响，凡圣交参，一期事毕。
宋-释如珙-《偈颂三十六首》@明暗色空，不曾碍人。一念周沙界，日用万般通。湛然常寂寂，常转自家风。
宋-释如珙-《偈颂三十六首》@三期罢了不施功，万里秋天西北风。无孔铁鎚成队走，苦哉灭却少林宗。
宋-释如珙-《寄宝藏主》@识尘消落尽，本性自圆明。动静无差异，语言只似常。后到不过此，先来亦只宁。坐禅一片石，松树长青青。
宋-释如珙-《寄端书记》@青猿长短声，独自倚廊柱。三际俱不来，一片冷泉水。非唯无众生，无佛亦无己。短句与长吟，遣兴适意耳。半夜落霜华，日轮正卓午。寥寥天地间，只有寒山子。
宋-释如珙-《寄灌顶长老》@半夜鹤鸣山月吟，山翁独坐破柴床。几番劫石成灰去，一点灵光照世明。
宋-释如珙-《寄海藏主》@佛佛授手无多子，祖祖相传似海深。昨夜西风撼门扇，天明无迹可追寻。
宋-释如珙-《寄灵仲通侄》@一楼山色好，山是飞来山。座上方外友，身心俱閒閒。秋来几夜梦，踏月到其问。更转语方定，瓦炉香未残。一偈聊相寄，山寮长日关。
宋-释如珙-《寄明藏主》@一颗如来藏里珠，灵光烁破众人疑。大千沙界无尘土，即是尘劳未脱时。
宋-释如珙-《寄息首座》@黄檗三度打临济，睦州合吃棒三千。乾坤儱侗无今古，猛将不来边上眠。
宋-释如珙-《寄雪窦千峰琬西堂》@千丈崖根芋火香，天上日轮正卓午。东土西乾无祖师，白头老僧七十五。
宋-释如珙-《寄予藏主》@要成大树作阴凉，放教片心如泥去。云门一举四十九，临济大师无本据。
宋-释如珙-《寄琢间和尚》@闻得去年交院事，世间谁识老师心。青山绿水门前有，净土西方不去寻。
宋-释如珙-《寄梓岩西堂和尚》@每问往来兴寝事，惟言闭户自安禅。西丘寿到八十四，住院都卢无十年。
宋-释如珙-《临济大师赞》@得马祖百丈黄檗之旨，发自己胸中本有底光明。见僧入门便喝，谓之临济一宗。三世诸佛构不著，狸奴白牯鬼不著。
宋-释如珙-《六祖大师赞》@曹溪本无波浪，是他来者激起。日月星辰万象，总被陆沈，出头不得。
宋-释如珙-《弥陀悬鼓相赞》@彩云缥缈悬红日，瞻彼慈容大导师。四十八愿丘山重，众生杂念乱如丝。
宋-释如珙-《清藏主归乡省亲》@入我门来先割爱，胡为旧路又重行。娑婆世界多寒暑，一个皮囊几度生。
宋-释如珙-《拾得赞》@是谁拾得你，便名为拾得。手把粗粝藜，要打天边月。埽地却有功，眼界得净洁。闾丘太守来，也解生欣悦。
宋-释如珙-《示椿藏主》@一夏工夫打不彻，百千亿劫不消磨。金乌玉兔长相逐，雁荡峰头见也麽。
宋-释如珙-《示恩藏主》@道在目前无变易，只缘体悉有亲疎。黄梅夜半传衣钵，七百人中一老卢。
宋-释如珙-《示明侍者》@布毛吹起便悟去，未吹布毛何不悟。三三九九八十一，云门大师有抽顾。
宋-释如珙-《示莫侍者》@参禅只要见得尽，见得尽时无障碍。六个门头长日开，声香味触常三昧。
宋-释如珙-《示然侍者》@以法传法狮子吼，以心传心铁牛机。十方世界无行路，圆觉空中有路归。
宋-释如珙-《示收侍者》@人方不是面通红，此病流来自劫空。拈出洞出三顿棒，慈明老汉得黄龙。
宋-释如珙-《示霞上人》@一大藏教方外荐，十方刹土目前看。老僧住世无多日，只要阇梨心地安。
宋-释如珙-《示至侍首》@我宗无语亦无法，猕猴各佩古菱花。昏衢烛破无今古，大地众生尽到家。
宋-释如珙-《送彻上人游台雁》@多人乞语过台雁，上人亦向那边游。寒拾不能登妙觉，只为贪著山水幽。巨罗长年抱膝坐，痴痴更是不知休。春花正开香满路，日轮卓午山气收。乘兴去时宜速速，乘兴回来莫悠悠。
宋-释如珙-《送灵石齐物长老》@方丈守职莫轻忽，自然久久见全功。杨岐只是会监寺，踢出驴儿振祖风。
宋-释如珙-《送茂侍者》@一鹗度秋空，秋空无影迹。千人万人海，聚头空唧唧。点黑杨岐衣，鹫峰藏得密。寒暑知几年，分付当有日。谈万说妙者，脱去情尘执。
宋-释如珙-《送明藏主》@门内天地阔，门外山水长。一句未脱口，遍界是冰霜。寒光夺夜月，鬼神不敢当。本来清净性，胸中无留藏。拾得是我弟，寒山是我兄。明朝相随去，一锡兼一瓶。
宋-释如珙-《送琦上人》@万里无寸草，出门便是草。十年归不得，忘却来时道。今岁秋事早，凉风生木杪。拄杖挑钵囊，锐志不小小。孰顾他洞山，浏阳寒拾老。衲僧家行履，不可得寻讨。
宋-释如珙-《送契首座住雁山灵峰》@曷送住持芝下寺，祖翁一个破砂盆。寒酸固是难开眼，煮饭犹堪煮菜根。
宋-释如珙-《送权侍者游洞庭》@七十二峰波面出，卢公去后石屏存。高歌数曲游三日，图画又添僧一尊。
宋-释如珙-《送一维那》@扣我山寮门，乃是我法侄。来情不用推，一一皆著实。生柴带叶烧，新水敲冰汲。难得再相逢，今年六十七。归去望东溟，天岸一团日。
宋-释如珙-《送真藏主》@达磨不曾来东土，二祖亦不往西天。一条古路生荆棘，更无佛法可流传。
宋-释如珙-《颂古四十五首》@世尊拈花，迦叶微笑。正法眼藏，涅槃妙心。
宋-释如珙-《颂古四十五首》@是定出得不得，关捩初无多子。文殊神通太过，罔明轻轻弹指。
宋-释如珙-《颂古四十五首》@觅心不得疑情息，与汝安心万事休。十万里沙来又去，杖挑只履在肩头。
宋-释如珙-《颂古四十五首》@我瞿昙佛，具正遍知。子母分解，只在当时。
宋-释如珙-《颂古四十五首》@问你地藏知不知，下头注脚万千千。算沙入海徒疲倦，不若教他了目前。
宋-释如珙-《颂古四十五首》@真正道流行脚去，护身符子不须担。国师实为耽源切，不是临岐作对谈。
宋-释如珙-《颂古四十五首》@一般颜色两般名，纸盖难瞒众眼睛。雪峰当时便封转，闽王犹未息疑情。
宋-释如珙-《颂古四十五首》@相公问道古来有，指水指天只药山。总是只园听法者，如今分布在人间。
宋-释如珙-《颂古四十五首》@曲设多方验作家，有谁亲见老玄沙。耳聋口哑眼睛瞎，五浊众生数似麻。
宋-释如珙-《颂古四十五首》@闻声不见形，撼树却惺惺。体用何须论，归家落日明。
宋-释如珙-《颂古四十五首》@荒院天寒烧木佛，一堆红燄对枯床。浑身终夜烘烘暖，罪过难教院主当。
宋-释如珙-《颂古四十五首》@廓然无圣真实语，对朕者谁心未息。本光灿烂照十方，无量劫来到今日。
宋-释如珙-《颂古四十五首》@补陀岩上，白衣观音，闻声悟道，见色明心。
宋-释如珙-《颂古四十五首》@只将乍入来伸请，一到丛林志便高。吃粥了也洗钵去，宗师不用更忉忉。
宋-释如珙-《颂古四十五首》@洞水无缘会逆流，见他苦切故相酬。西来祖意实无意，妄想狂心歇便休。
宋-释如珙-《颂古四十五首》@白水田边问路头，雪眉婆子打耕牛。草鞋泥滑青山远，不是愁人也著愁。
宋-释如珙-《颂古四十五首》@佛手驴脚容易见，最难道处是生缘。黄梅不是周家子，七岁传衣便会禅。
宋-释如珙-《颂古四十五首》@千载灵龟庵下出，团团骨上卦重重。草鞋盖却无头尾，且听傍人定吉凶。
宋-释如珙-《颂古四十五首》@受惠当思报，将他一饼回。出家缘法到，当下得心灰。
宋-释如珙-《颂古四十五首》@学者疑心尚未休，饱柴饱水坐牛头。子期不用黄金铸，末世知音有赵州。
宋-释如珙-《颂古四十五首》@心灯不可付，祖印亦难传。野鸭飞过去，搊得鼻头穿。
宋-释如珙-《颂古四十五首》@一刀成两段，释得二僧争。草鞋头戴出，猫儿无再生。
宋-释如珙-《颂古四十五首》@牙齿唇皮包不过，吾家密事俗人知。首座出院未为过，长老罚油方合宜。
宋-释如珙-《颂古四十五首》@人来面壁成多事，争得心开见本源。空劫已前诸佛子，话头不举自然圆。
宋-释如珙-《颂古四十五首》@钟鸣众集归方丈，苦杀堂头请法人。法法本来无一法，若言无法法缠身。
宋-释如珙-《颂古四十五首》@托钵回身去，钟鼓未鸣时。不会末后句，只有心奯知。
宋-释如珙-《颂古四十五首》@密启深深意，禅和不用疑。恰得三年活，言中果有期。
宋-释如珙-《颂古四十五首》@秘魔提杈起，验你本来人。得在杈下死，不负此生身。
宋-释如珙-《颂古四十五首》@蝼蚁皆有佛性，为甚狗子却无。赵州观音院里，壁上挂个胡芦。
宋-释如珙-《颂古四十五首》@大地一只眼，谁敢屙其中。锹子寄将去，那知到雪峰。
宋-释如珙-《颂古四十五首》@不曾出门去，庄上吃油糍。庄主归相谢，侍者不得知。
宋-释如珙-《颂古四十五首》@尘中辨主问岩头，心识如何曾得休。鼻孔眼睛都要见，铜沙锣里满盛油。
宋-释如珙-《颂古四十五首》@担一片板在肩头，如何得到空王地。睦州古佛多垂慈，要你自家放舍去。
宋-释如珙-《颂古四十五首》@你若学他看，牛皮真个穿。长年横案上，字义自然圆。
宋-释如珙-《颂古四十五首》@坐禅成佛生妄见，磨砖作镜妄尤多。打车打牛俱是妄，搅得心肠没奈何。
宋-释如珙-《颂古四十五首》@岂要共出一双手，只教唤著沙弥来。铁铛无脚又无耳，墙下春深荠叶开。
宋-释如珙-《颂古四十五首》@圆相中间坐底谁，便施女拜各呈机。国师道大遍天下，未许寻常人得知。
宋-释如珙-《颂古四十五首》@千里同风见不差，僧持此语报玄沙。不知蹉过如何也，莫是玄沙蹉过他。
宋-释如珙-《颂古四十五首》@尊者策眉王不会，十方刹土古风清。佛斋胜会亲曾预，不是寻堂粥饭僧。
宋-释如珙-《颂古四十五首》@二十年来不具眼，茅庵烧却是徒为。三春暖气无多子，真实之言亦可师。
宋-释如珙-《颂古四十五首》@只一个休去，伎俩自然消。诸圣在甚处，脚下路条条。
宋-释如珙-《颂古四十五首》@斩蛇却非小小事，直是教他脱苦轮。座主高茅心未泯，如何胡乱妄通言。
宋-释如珙-《颂古四十五首》@北斗里藏身，虚空中出没。道得一句来，日头东畔出。
宋-释如珙-《颂古四十五首》@设粥殷勤请念诵，白槌各为念摩诃。上来或德要圆满，复去厨头打破锅。
宋-释如珙-《颂古四十五首》@药山手中书佛字，问他端尔要心开。只将佛字为酬对，元是曾持五戒来。
宋-释如珙-《塔偈》@午夜髑髅吟，山空片月明。西方无净土，只有弥陀经。
宋-释如珙-《塔铭》@病叟今年六十六，死日将至，火化好，土化好。西堂唯庵贯和尚云：古鄮山中有片荒地，因叠石为塔，为铭曰：天生一穴，藏吾枯骨。骨朽成土，土能生物。结个葫芦，挂赵州壁。永脱轮回，超三世佛。
宋-释如珙-《天目和尚赞》@不道先师具大眼目，只道先师无肯路。还有知得者麽，杨岐之衣到松源师祖不传，临终谓兄弟久聚。正路行者有，只不能用黑豆法。难以荷负正宗，临济佛法到此平沈。痛哉痛哉，以此见先师，深得师祖之旨矣。
宋-释如珙-《天目和尚赞松源和尚像永长读赞》@我祖之真，是真非真。我父之赞，是赞非赞。非是是真，非赞是赞。塞破虚空，断杨岐旨，灭临济宗。分付寂静水，打凤罗龙。
宋-释如珙-《雁山》@石龙滴滴鼻中水，二十名泉类莫齐。头白山翁贪漱齿，杖藜逐石过桥西。
宋-释如珙-《杨岐和尚赞》@屋老四壁疎，雪珠床上跳。犹有闲情怀，对白云发笑。
宋-释如珙-《永藏主到雁荡山放牧寮请益》@老来自病救不了，佛病祖病孰能排。壁上葫芦风打落，床头拄杖被尘埋。
宋-释如珙-《云门大师赞》@睦川拶折脚，如何嗣雪峰。一句内，三句外，星飞电卷。构得者，构不著，总是列
宋-释如珙-《赵州和尚赞》@有底道赵州说禅，近在口皮边，远过河沙国，总描邈不著。镇州出大萝卜头，是他亲见南泉。观音壁上，挂个葫芦，风吹不落。
宋-释如珙-《拄杖歌》@老龙蜕骨空山，樵人惠我作杖。靠在绳床角头，团团围绕万象。打狗打雨敲风，总是颠倒妄想。有人拗作两橛，伏惟方外尚飨。
宋-释如净-《出山相赞》@冻不死，饿不死，深山走出这面觜。咦，人间天上风波起。
宋-释如净-《出山相赞》@摩耶落赚屙出来，撞入草窠打一回。谁知有屈叫不得，殃害儿孙作罪魁。
宋-释如净-《辞世颂》@六十六年，罪犯弥天。打个{左足右孛}跳，活陷黄泉。咦，从来生死不相干。
宋-释如净-《达磨赞》@豁然无圣，自作自败。面壁钉樁，犹敢捏怪。尀耐神光屙一堆，引他臭秽遭他坏。咦，葛藤荒草遍乾坤，年年賸欠春风债。
宋-释如净-《达磨赞》@金乌飞上玉阑干，黑漆崑崙背面看。毕竟者些传不得，落花流水太无端。
宋-释如净-《达磨赞》@脚下茎芦，到岸也未。直指人心。驴屁狗屁。咦，千古丛林遭印置。
宋-释如净-《端狮子赞》@咄哉捏怪老狐狸，披起金毛狮子皮。弄尽任从天外去，尾巴败露已多时。
宋-释如净-《风铃》@通身是口挂虚空，不管东西南北风。一等与渠谈般若，滴丁东了滴丁东。
宋-释如净-《干藏》@瞿昙老贼口亲屙，驴屎相兼马屎多。打作一团都拨转，泼天臭恶恼娑婆。
宋-释如净-《观使太尉张求颂》@居士眼睛吞佛祖，衲僧鼻孔透乾坤。眼睛鼻孔初无间，万古宗门结痛冤。
宋-释如净-《观音赞》@端坐圆通妙微相，众生眼里堆青嶂。晓来窗外听啼禽，春风不在花枝上。
宋-释如净-《观音赞》@头上宝冠牛戴角，脚下莲华马踏蹄。通身璎珞皮毛债，历劫风流辊水泥。
宋-释如净-《观音赞》@心尘脱落开岩洞，自性圆通俨绀容。天子敬，龙之恭，不以为喜安然中。
宋-释如净-《化炭》@一刀两段没商量，透出无明大火坑。再入死灰烹得活，岁寒声价转峥嵘。
宋-释如净-《济颠赞》@天台山里五百牛，跳出颠狂者一头。赛尽烟花瞒尽眼，尾巴狼藉转风流。
宋-释如净-《偈颂二十五首》@天童大解脱门豁开。衲僧自已透，乾坤无表里。万里清风八面来，前楼后阁玲珑起。
宋-释如净-《偈颂二十五首》@黄金妙相，驴腮马觜。咦，贼是小人，智过君子。
宋-释如净-《偈颂二十五首》@横一丈，竖一丈。文殊维摩，隔壁抓癢。尽大地人，不钓自上。
宋-释如净-《偈颂二十五首》@炉炭为床，镬汤为座。口吐黑烟，弥天罪过。
宋-释如净-《偈颂二十五首》@有问有答，屎尿狼藉。无问无答，雷霆霹雳。
宋-释如净-《偈颂二十五首》@外不放入，内不放出。痛下一槌，万事了毕。太白峰前令斩新，内外纪纲俱委悉。
宋-释如净-《偈颂二十五首》@冤有头，债有主。一剑当锋，豁开门户。拽队成群恁麽来，放火杀人相合聚。老胡顶{左宁右页}跨龙虎。
宋-释如净-《偈颂二十五首》@心念分飞，如何措手。赵州狗子佛性无，只个无字铁扫帚。扫处纷飞多，纷飞多处扫。转扫转多，扫不得处拚命扫。昼夜竖起脊梁，勇猛切莫放倒。忽然扫破太虚空，万别千差尽豁通。
宋-释如净-《偈颂二十五首》@只个柴头煨火种，诸方聿起竞开炉。天童直截超宗处，炉与柴头尽底无。恁麽却有暖气，正好猛做工夫。蓦忽雷霆轰烈焰，从教深夜雪糢糊。
宋-释如净-《偈颂二十五首》@开无间地狱，现阎罗大王。聚夜叉一部，列牛头两行。与其进者剑树上猛火进用，与其退者刀山里寒冰退藏。尀耐饭饱弄筋，判断屎急尿床。花柳春风入戏场。
宋-释如净-《偈颂二十五首》@天童铁臭老拳头，打杀江湖水牯牛。夜深忽然生个卵，天明推出大日头。晒{左日右良}诸人烝湿处，免教行步滑如油。
宋-释如净-《偈颂二十五首》@灵云见处桃花开，天童见处桃花落。桃花开，春风催。桃花落，春风恶。春风恶，桃花跃浪生头角。
宋-释如净-《偈颂二十五首》@结却衲僧布袋头，天童拈来作气毬。脚尖趯出佛无数，付与丛林作马牛。
宋-释如净-《偈颂二十五首》@铁酸豏，金刚圈。塞断咽喉，拽脱鼻孔。天童立地有分，衲僧乞命无门，堪与瞿昙作子孙。
宋-释如净-《偈颂二十五首》@推倒多年老鼠窠，扫空平地笑呵呵。从空架起生头角，盖覆驴牛不厌多。今朝成就大缘，千古发挥大事。斫额任他门外客，到家还我个中人。
宋-释如净-《偈颂二十五首》@窦八布衫穿，大家出只手。横须弥为概，量大海为斗。生杀在前，收放在后，归功塞破虚空口。天童不敢相辜，甘作啼鸡吠狗。
宋-释如净-《偈颂二十五首》@金刚王宝剑在匣，有望风不犯之威。天童喝下飞出，变作无孔铁鎚。辊入荒田乱草，任教日炙风吹。拈匙把箸知多少，不是知音不易知。
宋-释如净-《偈颂二十五首》@去那边去，来者里来，中间绝壑断崖。依稀金磴阔，仿佛彩虹弯，人从桥上过。松萝影里开天巧，汗黑光中入画看。
宋-释如净-《偈颂二十五首》@眼见黄叶落，耳闻孤雁鸣。咦，溪上秋光分外清。
宋-释如净-《偈颂二十五首》@八月十八钱塘潮，浙翁声价泼天高。尽教四海弄潮手，彻底穷渊辊一遭。重拣择，不辞劳，要透龙门继凤毛。忽然收卷还源去，万古曹溪风怒号。
宋-释如净-《偈颂二十五首》@天童仲冬第一句，槎槎牙牙老梅树。忽开花，一花两花三四五花无数花。清不可夸，香不可夸。散作春容吹草木，衲僧个个顶门秃。蓦劄变怪，狂风暴雨交衮，大地雪漫漫。老梅树太无端，寒冻摩挲鼻孔酸。
宋-释如净-《偈颂二十五首》@古今大雪满长安，天童卖却这心肝。无神通菩萨猛劈一椎，千手眼大悲捏怪多端。狮子教儿迷了诀，老婆心切不相瞒。
宋-释如净-《偈颂二十五首》@霜风号肃杀，霜叶堕萧颾。唯有玲珑岩，崔嵬望转高。
宋-释如净-《偈颂二十五首》@瞿昙腊月八，夜半走出山。贼路羊肠曲，偷心虎背斑。
宋-释如净-《偈颂二十五首》@进院得住便住，退院要行便行。个条乌拄杖，莫怪太生狞。
宋-释如净-《偈颂九首》@衲衣下事火烧山，腊月家贫彻骨寒。堪笑连延曾未息，眉毛焦赤面皮斑。
宋-释如净-《偈颂九首》@打破黑漆桶，十方空索索。不受灵山记，安居大圆觉。
宋-释如净-《偈颂九首》@十方聚会鱼游网，三月安居鸟入笼。生杀尽时蚕作茧，心空及第黑山中。
宋-释如净-《偈颂九首》@钻冰取火凭谁信，拚命工夫入死门。脱体一交翻得活，金刚正焰透乾坤。
宋-释如净-《偈颂九首》@五台山上云蒸饭，佛殿阶前狗尿天。刹竿头上煎{左饣右追}子，三个胡孙夜簸钱。
宋-释如净-《偈颂九首》@西湖湖里水，南山山上云。天台拄杖子，相见笑忻忻。
宋-释如净-《偈颂九首》@平地起骨堆，虚空剜窟笼。蓦透两重关，拈却黑漆桶。
宋-释如净-《偈颂九首》@妙音观世音，具足神通力。十方诸国土，无刹不现身。
宋-释如净-《偈颂九首》@跳出净慈牛栏，撞入太白马厩。一团罪业黑漫，风吹日炙薰天。
宋-释如净-《偈颂三十八首》@净慈门下，牛栏马厩。一拶透关，豁开宇宙。咦，切忌追风捕影。
宋-释如净-《偈颂三十八首》@黄金殿上一转语，烜爀红轮照万方，草木丛林成正觉，砖头瓦砾放毫光。
宋-释如净-《偈颂三十八首》@截断千差，单提一著。那边放下龟毛，者里拈起兔角。咦，敲开欢喜妙楼阁，瑞霭祥云充碧落。转入梅花烂熳看，春风撼动玉栏干。人天普会，佛祖透关。发大机，显大用，铁鎚混队骨毛寒。四海五湖皇化里，太平无象有来端。
宋-释如净-《偈颂三十八首》@一言相契，万古不移。柳眼发新条，梅花满旧枝。
宋-释如净-《偈颂三十八首》@今朝二月初一，拂子眼睛凸出。明似镜，黑如漆，蓦然{左足右孛}跳，吞却乾坤一色。衲僧门下，犹是撞墙撞壁。
宋-释如净-《偈颂三十八首》@霖霪大雨，害远大晴。虾蟆啼，蚯吲鸣，古佛不曾过去，发挥金刚眼睛。咄，葛藤葛藤。
宋-释如净-《偈颂三十八首》@不曾生，不曾死，洞里桃花红照水。可怜开眼被渠瞒，人间天上风波起。
宋-释如净-《偈颂三十八首》@檐声不断前旬雨，电影还连后夜雷。麦怕水侵秧怕冷，蚕桑犹要暖来催。众生没在苦，苍生良可哀。咄，杲日当空慧眼开。
宋-释如净-《偈颂三十八首》@无忧树下浴婴孩，清晓蔷薇带露开。转过衲僧相见处，后槽驴马出胞胎。
宋-释如净-《偈颂三十八首》@结夏已过了，解夏犹未来。中间一句子，莲花照水开。因甚落草止啼，元只为婴孩。
宋-释如净-《偈颂三十八首》@四月十五日结夏，老鼠入饭瓮。七月十五日解夏，乌龟上竹竿。诸方恁麽，净慈不然。翻身透出竿头路，开眼掀翻瓮里天。咄，两段不同休寐语，机先鹞子隔驴年。
宋-释如净-《偈颂三十八首》@云漫漫，雨漫漫。中秋当此夜，漫漫黑漫漫。个般真境界，赢得倚栏干。
宋-释如净-《偈颂三十八首》@风飒飒，雨霖霖。圣人不曾灭度，演出清净妙音。若将耳听终难会，一句机先透古今。
宋-释如净-《偈颂三十八首》@至人垂化无生死，示现阎浮有去来。刹刹尘尘成正觉，黄金宝殿玉楼台。
宋-释如净-《偈颂三十八首》@把钓归来得锦鳞，充天塞地笑忻忻。虽然也只寻常事，历尽风波验尽人。
宋-释如净-《偈颂三十八首》@清净法身卢舍那，衲僧队里乾罗蔔。逐日呼来打一槌，万像森罗转辘辘。知恩以此报深恩，大家赢得噇斋粥。
宋-释如净-《偈颂三十八首》@寿皇顶{左宁右页}老冤魔，痛念先师旧草窠。聊借蒲团供打坐，大家拍手唱山歌。
宋-释如净-《偈颂三十八首》@独瞎顶门眼，大人具大见。掀翻瓮里天，大智具大机。以大入小，万化普施。莺迁乔木调新舌，梅吐清香发旧枝。
宋-释如净-《偈颂三十八首》@涅槃堂里死功夫，风衮葫芦水上浮。恁麽点开参学眼，释迦弥勒是他奴。
宋-释如净-《偈颂三十八首》@雨打虚空乾剥剥，日明大地黑漫漫。个中开得金刚眼，生死何尝有异端。须弥山，大海水，衲僧顶上波涛起。
宋-释如净-《偈颂三十八首》@天得一以清，元正启祚。地得一以宁，万物咸新。且道衲僧得,一合作麽生。太平歌有道，和气笑迎春。
宋-释如净-《偈颂三十八首》@灯点点，月团团，游人歌鼓闹中看。咫尺凤楼开雉扇，玉皇仙仗紫云端。
宋-释如净-《偈颂三十八首》@天苍苍，地皇皇。钟馗元是鬼，赤口并消亡。衲僧八面无门户，今古寥寥白昼长。
宋-释如净-《偈颂三十八首》@解地祥和布袋头，虚空豁达逞风流。去赤得，住亦得，大用现前无轨则。
宋-释如净-《偈颂三十八首》@大海汪洋，须弥突兀。现在说法不思议，稽首光明最奇特。
宋-释如净-《偈颂三十八首》@十五日已前，湖光潋滟晴方好。十五日已后，山色空濛雨益奇。正当十五日，若把西湖比西子，淡妆浓抹总相宜。中秋月似鸾台镜，赢得多才一首诗。
宋-释如净-《偈颂三十八首》@连雨初晴九月一，日头依旧东边出。照见五蕴皆空，衲僧参学事毕。一尺水，一丈波，谢郎船上唱山歌。
宋-释如净-《偈颂三十八首》@坐断老卢顶{左宁右页}，拈起无柄木榴。忽然舀出铜汁铁丸，忽然舀出醍醐酥酪。佛祖大机难测度，犹是家常茶饭。
宋-释如净-《偈颂三十八首》@杀人刀，活人剑，转磨转精，累试累验。乃上古之风规，亦今时之枢要。净慈门下实相当，倚天照雪寒光耀。
宋-释如净-《偈颂三十八首》@烟濛濛，雨濛濛，芍药花开湿嫩红。我今灌沐诸如来，人间天上起清风。
宋-释如净-《偈颂三十八首》@钟楼上念赞，床脚下种菜。不会不自在，会得是障碍。白狗喫生姜，胡人夜渡关，若不得流水，还应过别山。
宋-释如净-《偈颂三十八首》@人从平江来，却得福州信。寒食拜新年，虚空突出柄。咦，打破虚空笑不休，大家彻底验聱头。
宋-释如净-《偈颂三十八首》@掩室摩竭国，老胡豁开顶门。杜口毗耶城，净名败缺话柄。提上古两端公案，发今朝一段威光。
宋-释如净-《偈颂三十八首》@竿木随身，逢场作戏。释迦老子毒花开，达磨大师王小二。吹笛打鼓，搀行夺市，万像森罗笑点头。
宋-释如净-《偈颂三十八首》@元正启祚，鼻孔发露。万物咸新，笑面迎春。净慈门下转风流，饭满钵盂茶满瓯。
宋-释如净-《偈颂三十八首》@春雨洗春雪，雪消湖上山。雨晴相对看，突兀髑髅寒。
宋-释如净-《偈颂三十八首》@一番雨，一番风，风雨湖山图书中。风摇水色瑠璃滑，雨泼山光翡翠浓。咄，杜鹃啼血滴花红。
宋-释如净-《偈颂三十八首》@铁酸豏，金刚剑，吞了斩了，以活为验。作家恁麽共提持，超过佛祖增光焰。
宋-释如净-《偈颂三十四首》@截断程途蓦直来，乾坤洞彻此门开。左边拍兮右边吹，倒翻关捩起风雷。
宋-释如净-《偈颂三十四首》@开殿见佛，眼中毒刺。咄，拔却刺。礼拜烧香，颠倒钝置。
宋-释如净-《偈颂三十四首》@抉出达磨眼，作泥弹子打。海枯彻过底，波浪拍天高。
宋-释如净-《偈颂三十四首》@笔头秃尽一毫通，至治寥寥静极中。点起风云传号令，雷霆泼墨振纲宗。
宋-释如净-《偈颂三十四首》@瞿昙顶骨，夫子眼睛。两彩一赛，玉振金声。
宋-释如净-《偈颂三十四首》@大地平沈，此座高广。千变万化，无功受赏。
宋-释如净-《偈颂三十四首》@露柱怀胎，忽然爆裂。突出无孔铁槌，历劫都卢败缺。
宋-释如净-《偈颂三十四首》@一举首登龙虎榜，太平亲到凤凰池。全生全杀超言象，更透机先向上机。
宋-释如净-《偈颂三十四首》@拔断毒蛇尾巴，穿住黑牛鼻孔。虚空背上牵来，大地六番震动。甚恶毒兮甚仇雠，屎尿腥臊汗血流。拟将眼觑无踪迹，个是清凉第一头。
宋-释如净-《偈颂三十四首》@过去然灯佛，相牵弄业识。现在漏灯盏，光影瞒人眼。未来乾纸撚，贼贓无处典。咄，髑髅前点破，鼻孔里看见。衲僧门下黑漫漫，历劫不分通一线。
宋-释如净-《偈颂三十四首》@梅花清晓香，烂熳而借功。柳线早春浓，日暄而转位。非那边去，从者里来。哆哆和和兮主宾妙叶，跛跛挈挈兮偏正全该。
宋-释如净-《偈颂三十四首》@春风轻，春日晴。柳眼青，黄莺鸣。郁郁葱葱生瑞气，世上老人天上星。释迦赞叹，弥勒证明，蟠桃仙果笑中呈。林下衲僧将何酬献，手中千古一枝藤。
宋-释如净-《偈颂三十四首》@三分光阴二早过，迟日江山丽。灵台一点不揩磨，春风花草香。贪生逐日区区去，泥融飞燕子。唤不回头争奈何，沙暖睡鸳鸯。
宋-释如净-《偈颂三十四首》@云开山岳露，雨过色新鲜。翟昙不出世，败阙未生前。天上天下，贼是小人。三拜起来浇恶水，谩将掩彩当殷勤。
宋-释如净-《偈颂三十四首》@一叶落，空索索。天下秋，乾剥剥。霹雳一声，滂沱大霔，笑看乌藤倒上树。
宋-释如净-《偈颂三十四首》@六年落草野狐精，跳出浑身是葛藤。打失眼睛无觅处，诳人刚道悟明星。
宋-释如净-《偈颂三十四首》@今朝正月初一，一举上上大吉。吉无不利，春风和气。散入花梢百草头，尘尘刹刹转风流。
宋-释如净-《偈颂三十四首》@髑髅前，脑盖后，一点洞明光影里走。咄，然灯古佛转譊讹。
宋-释如净-《偈颂三十四首》@无面目汉，面目全该。日烘杨柳眼，烟抹杏花腮。黄莺啼不尽，特地下枝来。
宋-释如净-《偈颂三十四首》@瞿昙夜半翻筋斗，万像平沈大地空。赢得波旬拍手笑，灯笼露柱暗搥胸。
宋-释如净-《偈颂三十四首》@龙生龙，凤生凤，指天指地独称尊，老鼠养儿巡屋栋。共将恶水蓦头浇，万两黄金也合消。
宋-释如净-《偈颂三十四首》@白圭无玷，顽石点砂。转关一拶，佛祖仇雠。咦，咬猪狗汉转风流。
宋-释如净-《偈颂三十四首》@云散秋空，即心见月。家家门前照明月，处处行人共明月。骑鲸捉月，撑船载月。忽然月落夜沈沈，笑杀胡僧齿门缺。
宋-释如净-《偈颂三十四首》@当堂不露，主人翁元是旧时。借影全彰，第一座屈烦今日。雪夜金乌历堂，炎天玉兔转怀。妙叶儿孙，全该祖父。木人执板云中拍，石女含笙水底吸。
宋-释如净-《偈颂三十四首》@清凉大火聚，炎炎没回互。衲僧赤骨律，通身是剑树。在里许相挨厮拶，在里许放行把住。放行把住逞风流，总是冤家笑点头。
宋-释如净-《偈颂三十四首》@昨日一线短，今朝一线长。针眼里过，尺寸上量。短长蓦劄断，巧绣出鸳鸯。
宋-释如净-《偈颂三十四首》@天地一指，万物一马。二由一有，一亦放下。然后向者里拈起，谓之衲僧火柴头。大海波心轻{左扌右聿}动，须弥顶上汗通流。今朝以此开炉，无宾主话勘破赵州。拟归暖处，箭过髑髅。
宋-释如净-《偈颂三十四首》@瞿昙打失眼睛时，雪里梅花只一枝。而今琶处成荆棘，却笑春风缭乱吹。诸方说禅，清凉念诗。烧香点烛拜泥团，脑后辽天鹞子飞。
宋-释如净-《偈颂三十四首》@一滴不息，两滴三滴。滴滴沥沥，连朝至夕。变作滂沱勿奈何，山河大地衮风波。总不出衲僧喷嚏一激，直得云开日出。朗朗晴空吞八极，若还依旧水漉漉，浑家飘堕罗刹国。稽首释迦，南无弥勒。能救世间苦，观音妙智力。
宋-释如净-《偈颂三十四首》@大地平沈，侧布黄金。虚空透阔，高架枬檀。依稀马厩，仿佛牛栏。鹘眼鹰眼不许看。
宋-释如净-《偈颂三十四首》@活划群牛脑后毛，风吹日炙转腥臊。不堪狼藉薰天地，罪恶重将业火热。切忌死灰寻舍利，臭烟蓬{左火右孛}燄头高。
宋-释如净-《偈颂三十四首》@船无底，米无粒，积岳堆山，洪波直入。恁麽归来得自由，清凉门下尽点头。
宋-释如净-《偈颂三十四首》@金刚宝剑入红炉，煅出杨岐三脚驴。到处沙场鏖死战，髑髅交衮血糢糊。
宋-释如净-《偈颂三十四首》@糁径杨花铺白毡，点池荷叶叠青钱。两彩一赛，其或未然。竹根稚子无人见，沙上凫雏傍母眠。
宋-释如净-《偈颂十八首》@净慈屋里门，净慈屋里开。昔日净慈曾此去，净慈从此又还来。咦，净慈关棙衮风雷。
宋-释如净-《偈颂十八首》@大开此殿，亲面一见。眼里抽钉，脑后拔箭，本来无象通机变。
宋-释如净-《偈颂十八首》@坐断维摩方丈，发露阎罗地狱。千古万古黑漫，剑树刀山转辘。
宋-释如净-《偈颂十八首》@当天一句，万机显露。衲僧顶戴奉行，鼻孔机先证据。
宋-释如净-《偈颂十八首》@净慈法座，木头一棚。横撑竖撑，黑漆米生。
宋-释如净-《偈颂十八首》@漫天大水云翻墨，捲地狂风浪衮山。掣断丝纶归喝彩，鲸鳌只在此山间。操舟又入洪波里，愁杀渔翁两鬓斑。
宋-释如净-《偈颂十八首》@打杀然灯佛，堕落黑暗狱。永劫无出期，衲僧歌一曲。满天星斗辉华屋。
宋-释如净-《偈颂十八首》@杨柳妆腰带，梅花络臂韝。黄莺偷眼觑，舞得最风流。净慈门下萝蔔头。
宋-释如净-《偈颂十八首》@者个是百尺竿头，进一步则有象，退一步则无踪。进退全机变，从衡振祖风。都在南山掌握中。
宋-释如净-《偈颂十八首》@今朝五月正清和，榴花诗句入禅那。浓绿万枝红一点，动人春色不须多。
宋-释如净-《偈颂十八首》@莫谤瞿昙今日生，插天山岳势峥嵘。一番雨洗添狼藉，万古风烟恨不平。
宋-释如净-《偈颂十八首》@万派朝宗一派收，扬清激濁几经秋。忽然到底都乾却，露柱灯笼笑不休。
宋-释如净-《偈颂十八首》@古佛不曾过，现在法如是。一声婆饼焦，啼在竹林里。
宋-释如净-《偈颂十八首》@惆怅杜鹃鸟，哀哀昼夜啼。落花飞絮怨流水，芳草懊恨迷东西。呜呼，春光浩荡可吊而不可送，醉倒愁人烂似泥。若匪丹山凤，徒劳语楚鸡。
宋-释如净-《偈颂十八首》@六月连三伏，人间似焰炉。依稀寒水玉，仿佛冷秋菰。修竹芭蕉入画图。
宋-释如净-《偈颂十八首》@上大人，丘乙己，西湖南山图画里。孔门弟子无人识，空有三千七十士。忽然一阵秋风吹，吹作秋云送流水。
宋-释如净-《偈颂十八首》@衲僧拄杖子，漫漫黑似烟。西湖九个月，可恶亦堪怜。忽然飞过鄞江去，搅动沧溟浪拍天。
宋-释如净-《偈颂十二首》@秋风凉，岩桂香。未归客，思故乡。吾无隐乎尔，捉贼须捉贓，舞蝶游蜂过短墙。
宋-释如净-《偈颂十二首》@不曾动步上天台，金锁玄关尽豁开。坐断鞔峰第一句，万机俱透起风雷。
宋-释如净-《偈颂十二首》@饥来喫饭，困来打眠。炉鞴亘天，倒退三千。
宋-释如净-《偈颂十二首》@平沈大地，高出虚空。机先坐断，游戏神通。须弥灯王立下风。
宋-释如净-《偈颂十二首》@打破黑漆桶，十方空豁豁。爆雷一喝变通，掣电千机顿发。便可以东行撑架门庭，西班怒骂佛祖。收放绝来由，纵横透今古。
宋-释如净-《偈颂十二首》@韩信造浮桥，李广入布袋。一箭透双关，乾坤无罣碍。
宋-释如净-《偈颂十二首》@晷运推移，日南长至。眼睛里放光，鼻孔里出气。饱饭快活屙一堆，超过瞿昙亲授记。
宋-释如净-《偈颂十二首》@斩鲸龙头角，截虎豹爪牙。烂泥团受用不尽，踏著刺方见作家。谁在画楼沽酒处，相邀来喫赵州茶。
宋-释如净-《偈颂十二首》@今朝九月初一，打板普请坐禅。第一切忌瞎睡，直下猛烈为先。忽然爆破漆桶，豁如云散秋天。劈脊棒，迸胸拳，昼夜方才不可眠。虚空消殒更消殒，透过威音未朕前。咦，栗棘金圈恣交衮，凯歌高贺彻风颠。
宋-释如净-《偈颂十二首》@夜半乌鸡抱鹄卵，天明生出个老鹳。毛长觜短鹭鹚形，飞起一天星斗乱。一拳拳倒黄鹤楼，一踢踢翻鹦鹉洲。咄，篱边燕雀空啾啾。
宋-释如净-《偈颂十二首》@元正启祚，万物咸新。伏惟大众，梅开早春。
宋-释如净-《偈颂十二首》@半年喫饭坐鞔峰，锁断烟云千万重。忽地一声轰霹雳，帝乡春色杏花红。
宋-释如净-《偈颂十六首》@灵灵而时时昧，不得月随流水。历历而处处混，不得雨逐行云。
宋-释如净-《偈颂十六首》@山披锦云而烂成春意，水含碧月而淡存秋容。恁麽也恁麽，说似曾不中。黄头并碧眼，消息子难通。
宋-释如净-《偈颂十六首》@是不是是江光铺练，非不是非花岳叠锦。举竟合成什麽边事，三界无法何处求心。
宋-释如净-《偈颂十六首》@金牛弄得烂银蹄，耕破劫空田地开。不带泥痕今古路，牧童疎笛入云来。
宋-释如净-《偈颂十六首》@善行者不移双足，善入者不动双扉。清秋夜冷波心月，谁问安禅友亦稀。
宋-释如净-《偈颂十六首》@不劳澄九鼎，流动百花新。木鸡前树报，月磨萝镜轮。
宋-释如净-《偈颂十六首》@一花开五家宗要，一味缀九室诀机。朝朝暮暮只斯是，何用琼林觅玉枝。
宋-释如净-《偈颂十六首》@一机织作锦衣裳，是可太平君子床。只许宝山堆这里，细把玉鍼贞上方。
宋-释如净-《偈颂十六首》@时节因缘佛性义，共移灵棹渡头舟。玉麟带月离云汉，金凤衔花下彩楼。
宋-释如净-《偈颂十六首》@无明暗室勿入近，暮日江山相映红。处处烟尘收不得，早来晚去失真风。
宋-释如净-《偈颂十六首》@云形水意拥通身，德用不孤道正亲。年少风流犹一段，花棚铺锦蝶飞频。
宋-释如净-《偈颂十六首》@心田法地有灵苗，不动金锄耕步休。何事长松修竹下，风师雨客逐春秋。
宋-释如净-《偈颂十六首》@净妙妙时解活计，露堂堂处有家风。须知脱体卓然道，廓落圆通是个宗。
宋-释如净-《偈颂十六首》@如何是四稜蹈地，入三摩存分别智。若是有事而不通，知未知伊彼元气。
宋-释如净-《偈颂十六首》@到纯无学处，语路若何生。意气天然别，神笔画不成。
宋-释如净-《偈颂十六首》@一粒曾生无相田，异苗繁茂试机先。庄严劫佛借他力，双树荫凉本自然。
宋-释如净-《偈颂十首》@回避无门，此门大开。家私都脱尽，平白起风雷。
宋-释如净-《偈颂十首》@黄金妙相，著衣喫饭。因我礼你，早眠晏起，咦，谈玄说妙太无端，切忌拈花自热瞒。
宋-释如净-《偈颂十首》@无衫歌扇，花鼓拍板。总是者个戏棚，卖弄许多伎俩。咦，任他千圣出头来，立在下风高著眼。建法幢，立宗旨，明明佛敕曹溪是。
宋-释如净-《偈颂十首》@西来祖意庭前柏，鼻孔寥寥对眼睛。落地枯枝才{左足右孛}跳，松萝亮鬲笑掀腾。
宋-释如净-《偈颂十首》@深山岩崖问，石头大小答。崖崩石迸裂，虚空闹聒聒。
宋-释如净-《偈颂十首》@一言相契即住，笑面花开玉树。诸方恁麽点头，瑞岩划地恶辣。咦，拳头无私绝后看，瞿昙顶上活鱍鱍。
宋-释如净-《偈颂十首》@十二峰前上戏棚，那吒赤脱点天强。屈烦鼓笛低头舞，弄丑真堪笑一场。
宋-释如净-《偈颂十首》@秋风清，秋月明，大地山河露眼睛。瑞岩点瞎重相见，棒喝交驰验衲僧。
宋-释如净-《偈颂十首》@今朝日南长至，黑豆生芽。大众恭惟懽庆，铁树开花。如何结果，龙驰虎骤，撒土抛沙。
宋-释如净-《偈颂十首》@瑞岩一只破木靴，几个搀来尽要拕。唯有老僧能踢脱，出门赤脚笑呵呵。
宋-释如净-《讲人更衣》@老胡教网漫天阔，当甚多年椀脱丘。勘破转关千圣外，别行条贯结冤雠。
宋-释如净-《接待》@饭箩无底乾坤窄，舀出炎炎热铁丸。烂断饥肠重瞥地，佛魔无处辨来端。
宋-释如净-《敬溪翁》@揭翻古剡岸云开，峻发清机劈箭来。裂转面皮乾剥剥，万山奔浪笑咍咍。
宋-释如净-《礼真歇塔》@歇尽真空透活机，儿孙相接命如丝。今无倒指空肠断，杜宇血啼花上枝。
宋-释如净-《临济赞》@捏个空拳，嚇杀天下。这般祖师，畜生驴马。
宋-释如净-《牧翁》@自家鼻孔自家穿，自家绳索自家牵。自家忽地都忘却，一笛清风送楚天。
宋-释如净-《南山律师》@优波离后身，韦将军捧足。布衣真童男，瓦缽天厨食。
宋-释如净-《牛图》@柳堤烟敛春风静，鼻孔辽天一牯牛。拽转通身依旧黑，野花芳草转风流。
宋-释如净-《普化赞》@者汉走从何处来，鼓合临济白拈贼。铎声摇撼动风雷，至今大地俱狼藉。
宋-释如净-《起净慈方丈》@方方一丈牯牛栏，佛祖驱来要透关。聊借眉毛相架搆，遮天盖地黑漫漫。
宋-释如净-《泉大道赞》@棒头挑起葫芦，手里伸出钵盂。噇酒噇肉破落户，天上人间大丈夫。
宋-释如净-《善财赞》@捏住乾坤粉一团，大人刚被小人瞒。机先若具机先眼，走杀从教起衅端。
宋-释如净-《四睡图赞》@拾得寒山，老虎丰干。睡到驴年，也太无端。咦，蓦地起来开活眼，许多妖怪自相瞒。
宋-释如净-《送觉兄归洞庭》@觉尽还源见本心，洞庭无盖碧沈沈。衲僧不作这伎俩，浪急风高意转深。
宋-释如净-《送亮藏主谒碧云》@咬狗猪汉烂泥团，撮著参天剑刃寒。转入春风开笑眼，桃花红照碧琅玕。
宋-释如净-《送僧》@生逼猢狲坐铁砧，一槌天地尽崩沈。横来竖去呵呵笑，喫饭噇眠迈古今。
宋-释如净-《送僧见明极和尚》@机丝抽尽万缘平，休倚寒岸转路程。千圣不携无影像，那边借伴月华明。
宋-释如净-《送蜀僧得母书归乡》@雁落秋空剥万金，寥寥一片老婆心。先天后地难回互，风争恩深冤亦深。
宋-释如净-《颂古八首》@清贫三盏便轻酬，万晨曹门出郑州。尽情斫却月中桂，恼乱春风卒未休。
宋-释如净-《颂古八首》@唤一声兮应一声，两个分明好弟兄。倒却门前刹竿著，芳草漫天荆棘生。
宋-释如净-《颂古八首》@钟声披起郁多罗，妙用灵通变化多。贼是家亲须扫迹，太平无象始安和。
宋-释如净-《颂古八首》@万物朝元不较他，拈来直截辨譊讹。游春浪子风流甚，卖弄三文黑老婆。
宋-释如净-《颂古八首》@肘后蓦生闲络索，风前忽布闹叉撑。那吒八臂空惆怅，夜半三更白昼行。
宋-释如净-《颂古八首》@张来张打油，李来李打油。通身骨辘转，打得最风流。
宋-释如净-《颂古八首》@一个乌梅似本形，蜘蛛结网打蜻蜓。蜻蜓落了两片冀，堪笑乌梅咬铁钉。
宋-释如净-《颂古八首》@策起眉毛答问端，亲曾见佛不相瞒。至今应供四天下，春在梅梢带雪寒。
宋-释如净-《颂古五首》@无忧树下浴婴孩，清晓蔷薇带露开。转过衲僧相见处，后槽驴马出胞胎。
宋-释如净-《颂古五首》@六年落草野狐精，跳出浑身是葛藤。打失眼睛无处见，诳人刚道悟明星。
宋-释如净-《颂古五首》@金乌飞上玉阑干，黑漆崑崙对面看。毕竟这些传不得，落花流水太无端。
宋-释如净-《颂古五首》@一桡劈口虚空破，三点驴头覆却船。父子至今俱不了，江湖波浪错流传。
宋-释如净-《颂古五首》@衲衣下事火烧山，腊月家贫彻骨寒。堪笑连延曾未息，眉毛焦赤面皮乾。
宋-释如净-《提觉太尉张求颂》@平生道德迈前贤，著汉衣冠拜汉天。自是名高闲不得，阿难依旧世尊前。
宋-释如净-《听松风布袋赞》@松风鸣，侧耳听，扪腹而笑，贼精贼精。咦，千古万古得人憎。
宋-释如净-《听松风布袋赞》@靠个布袋瞌睡，平地突出毒刺。有人一踢踢翻，天下脚跟出气。
宋-释如净-《涂田》@劄断潮头大海枯，十方公界佃官租。寥寥万古平如掌，不许傍人扬契书。
宋-释如净-《维摩赞》@大病现前，乾坤一默。老而不死，是谓之贼。贼贼，春风啼鸟花狼藉。
宋-释如净-《无用顶相赞》@打杀宣州花木瓜，爆出越州翁木大。血滴滴风衮剑轮，黑漫漫弥天罪过。咦，描邈者个贼头，三千里外谁耐面热而汗迸流。
宋-释如净-《相士》@月落沧溟夜渺漫，衲僧面目太寒酸。拟将祸福轻偷眼，恶浪狂风衮乱山。
宋-释如净-《言法华赞》@脚下长拖破木履，口内不知道甚底。恼乱风光没奈何，南北东西无定止。
宋-释如净-《圆觉图赞》@一队猪狗汉，围绕业识幢。只管要说傍人罪过，不知败缺自己贼贓。{困木换力}，太平无象打一椎，惊破虚空闪电飞。
宋-释如净-《源山主求赞顶相》@个是净慈毛和尚，口言祸福有定当。逐日随缘去赴斋，是谓两脚功德藏。雕装千佛，右砌两廊。判断一切魍魉鬼，主管五百罗汉堂。至於修桥造路，与夫浴主街坊。闻一切善事如蝇见血，闻一切恶事似蟹落汤。有时随搂搜，若万回老子懽喜。有时放歇蹶，若布袋和尚颠狂。得一文钱不曾落地，合十爪掌常乃谢天。只一味朴直，无些子壒尘。所以打动好事檀那，画出这般面觜。且道如何比拟，八月十五中夜凉，一轮月照西湖水。
宋-释如净-《赠僧》@喝声霹雳震晴空，白棒飞星化活龙。不入这般儿女队，乱花翻袖舞春风。
宋-释如净-《拄杖颂寄松源和尚》@七尺乌藤挂东壁，春风忽来生两翼。鞭起飞龙趁不得，洞庭搅碎琉璃碧。去兮去兮明历历，梅花影里休相觅。为雨为云自古今，古今寥寥有何极。
宋-释如净-《自赞》@乌龟壳空索索，打一钻响剥剥。也是张拳嚇野狐，描邈出来增丑恶。虽然三十年后，只管有人卜度。突出娑婆世界，一枚真个村头。行脚都无用处，推倒只好做牛。钉双角，插条尾，绿杨芳草春风里。可杀有力会耕田，卖与阎王还饭钱。不然掣电几先喫，痛拳无明业识幢。竖起漫天黑，一句不相当。拳头飞霹雳，咦，老婆心切血滴滴。
宋-释如珏-《答僧问》@如何是佛烂冬瓜，咬著冰霜透齿牙。根蒂虽然无窖子，一年一度一开花。
宋-释如珏-《继天童颖禅师度后上堂说偈》@新岁新击鼓，普施新法雨，万物尽从新，一一就规矩。普贤大士忻，乘时打门户。放出白象王，遍地无寻处。
宋-释如珏-《颂古》@诸佛出身处，千般谩度量。东山行水上，眨眼过扶桑。
宋-释如胜-《偈》@人人领略释迦，个个平欺达磨。及乎问著宗纲，束手尽云放过。
宋-释如琰-《颂古五首》@示疾毗耶方丈，文殊亦难近傍。看来无药可医，只是忌口为上。
宋-释如琰-《颂古五首》@问处分明答处端，还同双剑倚天寒。一从楼阁门开后，满面惭怕无处安。
宋-释如琰-《颂古五首》@蹉过跨门一机，昧却见成公案。子湖指处太亲，直须急著眼看。
宋-释如琰-《颂古五首》@夹峤当年错用心，贪他香饵被他擒。点头三下无言说，水阔山遥恨转深。
宋-释如琰-《颂古五首》@赵州老汉热心肠，一盏粗茶验当行。回首路傍桥断处，白蘋红蓼映斜阳。
宋-释如哲-《偈》@瑞岩和唤主人公，突出须弥最上峰。大地掀翻无觅处，笙歌一曲画楼中。
宋-释若芬-《句》@不是老僧亲写，晓来谁报平安。
宋-释若芬-《寿傅守》@仙游舍人声建中，正论久矣排群雄。令子贤孙俱有耀，皇天两耳元非聋。
宋-释若芬-《寿傅守》@鹤发仙人年德尊，大贤之后更多闻。风流异日窥前辈，议论班班总不群。
宋-释若芬-《寿傅守》@当年朊仕早标缨，不共儿曹校疾行。居易独能遵坦路，未妨六十到名卿。
宋-释若芬-《寿傅守》@十年泽国泛吴航，袖有新硎试未尝。聊把一麾施老手，便教千里作津梁。
宋-释若芬-《寿傅守》@教令浮民一岁期，只将平易抗浇漓。朝廷若用循良课，换取樵川老吏归。
宋-释若芬-《寿傅守》@桃花彩绶俨仙衣，宝带垂金腹十围。五马人生真可贵，更欣桑梓共分辉。
宋-释若芬-《寿傅守》@精藏炯目气藏神，笑语温然与物春。面骨如拳搀两耳，此公寿相等铜人。
宋-释若芬-《寿傅守》@堂前三凤戏斑衣，堂下三槐擢秀枝。一岁倦游归绿野，荣华鼎鼎看吾儿。
宋-释若芬-《寿傅守》@宁武堂中白日长，公庭讼息炷炉香。禅床不作蛾眉梦，一枕清风到寿乡。
宋-释若芬-《寿傅守》@秋入东篱破晓霜，黄花不肯媚重阳。花神爱惜缘何事，要向今朝荐寿觞。
宋-释若愚-《临寂偈》@本自无家可得归，云边有路许谁知。溪光摇落西山月，正是仙潭梦断时。室里千花罗网，梦中七宝莲池。踏得西归路稳，更无一点狐疑。
宋-释善建-《题宝山广严院》@垂手红尘古所难，近天尺五启禅关。玉绳低转檐楹外，宫漏微传几席间。云响度声何处笛，翠棱当户越州山。梦回露滴松梢冷，月在三茅万境间。
宋-释善能-《偈》@万古长空，一朝风月。不可以一朝风月昧却万古长空，不可以万古长空不明一朝风月。
宋-释善能-《颂古二首》@古殿无人到者稀，蒲团端坐有谁知。不因院主通消息，争得寒光万里辉。
宋-释善能-《颂古二首》@西山路上有猕猴，啸雨哀风动客愁。忽遇此林师子子，万般伎俩一时休。
宋-释善懃-《洛下别同志》@岁暮远交朋，携筇背洛城。往来兴废地，今古别离情。叠翠嵩峰色，泻寒伊水声。他年再相会，却讶白髭生。
宋-释善懃-《秋郊晚望》@华郭外登临，凝眸秋色深。树凋分岳面，云破露天心。断雁当空续，残阳隔陇沉。盘桓伤急景，回首动微吟。
宋-释善清-《读法界观》@多中即一一中多，浪里全提水是波。波水灭时多一尽，日轮当午见星河。
宋-释善清-《偈》@随随随，昔昔昔，随随随后无人识。夜来明月上高峰，元来只是这个贼。
宋-释善清-《偈五首》@不出三门九十日，大都只要此心休。此心休了全无事，天下名山任意游。
宋-释善清-《偈五首》@掩息茅堂这六冬，心忘境寂万缘空。不知幻业从何起，依旧令教振祖风。
宋-释善清-《偈五首》@万仞嵯峨鸟道难，剑办挥处骨毛寒。泥牛昨夜归沧海，吸得西江水尽乾。
宋-释善清-《偈五首》@日入西，梦幻空花能几久。百岁光阴二分过，茫茫无限途中走。告禅人，早回首，莫待春风动杨柳。
宋-释善清-《偈五首》@云从龙，风从虎，冬至寒食一百五。自古相传直至今，南泉不打监官鼓。参玄人，休莽卤，甜者甜兮苦者苦。直截毗卢向上关，莫教错却来时路。
宋-释善清-《送临安南荡崇觉空禅师偈》@十年聚首龙峰寺，一悟真空万境閒。此去随缘且训隐，莫将名字落人间。
宋-释善清-《颂二首》@铜砂锣里油清净，照见尘中旧主人。寄语禅人猛参取，莫教孤负此生身。
宋-释善清-《颂二首》@八万四千非一一，七金山内海滔滔。妙高峰顶平如掌，谁把长竿钓巨鳌。
宋-释善暹-《辞顯禅师题壁》@不是无心继祖灯，道惭未厕岭南能。三更月下离岩窦，眷眷无言恋碧层。
宋-释善月-《白莲花》@天开地闢讵云赊，异草灵苗特一家。不有冈头三女粲，争敷处子六郎花。英雄有种凛生气，白玉微根不受瑕。他时若补芬陀传，端与优昙定等差。
宋-释善昭-《第二诀》@舒光辨贤哲，问答利生心，拔却眼中楔。
宋-释善昭-《第三诀》@西国胡人说，济水过新罗，北地用镔铁。
宋-释善昭-《第一诀》@接引无时节，巧语不能诠，云绽青天月。
宋-释善昭-《偈》@胡僧金锡光，为法到汾阳。六人成大器，劝请为敷扬。
宋-释善昭-《偈》@汾阳有三诀，衲僧难辨别。更擬问如何，拄杖惊头揳。
宋-释善昭-《句》@阵云横海上，拔剑搅龙门。
宋-释善昭-《句》@雪埋夜月深三尺，陆地行舟万里程。
宋-释善昭-《句》@万古碧潭空界月，再三捞摝始应知。
宋-释善昭-《句》@三玄开正道，一句破邪宗。
宋-释善昭-《句》@三头六臂擎天地，忿怒那吒扑帝钟。
宋-释善昭-《颂》@三玄三要事难分，得意忘言道易亲。一句明明该万象，重阳九日菊花新。
宋-释善珍-《芭蕉》@瓦沟月暗乱萤飞，照见芭蕉叶上诗。忆得前时吟最苦，自携残烛拂蛛丝。
宋-释善珍-《碧沼即事》@看书多事置书休，收敛胸怀入倚楼。送尽归鸿檐日晚，败荷疎柳一池秋。
宋-释善珍-《採药》@每共樵翁採药归，晚晴荷锸又相随。行逢流水便乘犊，坐到烂柯因看棋。鸟踏高枝收坠果，人耕古冢得残碑。远公幸自逃名好，何必栽莲诳小儿。
宋-释善珍-《策蹇》@策蹇下山椒，冬深寒意骄。瀑风吹帽湿，杉雪落衣销。梅嫩有花早，桐衰无叶凋。是山皆可隐，不用楚词招。
宋-释善珍-《呈傅左司》@左司声价过韦郎，小却宜盛白玉堂。龙卧密云还不雨，鴃啼众草自无芳。江湖旱地千里赤，淮蜀胡尘十丈黄。持节暂閒宁袖手，为君画策射天狼。
宋-释善珍-《城归》@一宿城闉便忆归，云林长恐与心违。真金化得终无药，脱粟空时尚有薇。野雀避鹰巢竹栋，樵童背日睡蓑衣。近闻谷口梅花发，病拟搘筇下翠微。
宋-释善珍-《除夕》@七十明朝是，年将衰并来。顽皮禁冷暖，老气压凶灾。铁砚穿何益，金丸跳不回。君兄爱伶利，与汝换痴獃。
宋-释善珍-《春寒》@松间灯夕过，顾影在天涯。雪暝迷归鹤，春寒误早花。艰难知世味，贫病厌年华。故国风尘外，无心更问家。
宋-释善珍-《春日湖上二首》@燕外游丝暖欲迷，酒船吹笛水亭西。梨花唫苴桃花笑，恼杀春光醉似泥。
宋-释善珍-《春日湖上二首》@晚寒晻霭失楼台，弦管声收野意回。柳下系舟觅闲伴，更无一个白鸥来。
宋-释善珍-《辞观文赵忠惠坟》@公归兜率，局面屡变。青云交绝，珠履客散。白传草堂，裴公经院。僧定未起，樵柯将烂。老鹤倦飞，不慕霄汉。驽马恋主，非贪豆栈。风雨忧愁，常占春半。昔倚山岳，今悲露电。语犹在耳，事不如愿。病忆故乡，一筇易办。受恩莫报，迟回眷眷。入西州门，泪流被面。知音永已，弦断琴爨。袖香告辞，用写缱绻。
宋-释善珍-《次陈上舍韵》@壮不封侯老背时，云山得意合忘归。思鱼不肯歌长铗，射虎犹堪著短衣。椽笔枉将修野史，阵图少试解棋围。元龙心事应如许，何日相逢语入微。
宋-释善珍-《次蒲心泉韵》@京华厌尘土，借屋瞰湖边。驴蹇驮诗笈，鸥闲傍酒船。啼鹃残月晓，细雨落花天。何日东林伴，同修莲社缘。
宋-释善珍-《次徐监簿韵贺吴侍郎新第落成二首》@碧落仙人上界还，手携奎壁下天关。百年第宅复金琖，万卷图书围玉山。霜压老槐龙卧壑，春催红药凤衔环。时危报主诗人志，好爱苍生莫爱闲。
宋-释善珍-《次徐监簿韵贺吴侍郎新第落成二首》@词源本本自欧苏，胸次湖江跨楚吴。纵未押班坐鸱合，亦须开府佩麟符。拂衣太华太无放，卜筑中条昔有图。久矣笙竽喧众耳，新声待奏凤将雏。
宋-释善珍-《次愚谷游北山韵》@登山行复歇，脚力钝如蛙。宿雨少游客，荒畦多落花。公侯归蔓草，池馆破谁家。同是伤春者，留连惜物华。
宋-释善珍-《次曾都仓韵》@学问渊源汲绠深，逢时肯作子光瘖。平泉旧圃多奇石，栗里闲居只素琴。终竟封侯凭燕颔，莫夸对客割牛心。向来谢传游山伴，尚有白头支道林。
宋-释善珍-《徂岁》@徂岁忙如电后雷，新年又下急符摧。雪将解舞絮夸柳，春遣先锋花付梅。窗白看书俄晻霭，炉红炙手倏寒灰。凭栏大笑无人会，瞥尔晴空一鸟来。
宋-释善珍-《答罗野乞米》@山房岁晚冷如冰，欲访卢仝病未能。莫怪邻僧无米送，无人送米与邻僧。
宋-释善珍-《代赵景贤和林定庵韵》@闲携竹杖过横塘，碧藕无花叶更香。斋后随僧同洗钵，醉中得句旋投囊。鱼沈似厌池光静，禽语如欣树影凉。更欲招邀鸥鹭伴，菰蒲深处共平章。
宋-释善珍-《东湖行》@湖埆埆，泥駮駮，千夫万夫鉏剥剥。菰蒲濛濛深复凿，湖水浑黄车漉漉。朝车暮凿声不已，土山矗矗黄埃里。山成蒉土不知几，上头望见沧海水。我疑神山外八万里，山凭鳌戴无根蔕。阳侯潜乘鳌力瘁，夜半负走倦复置。鼓紞紞，湖边市。骝马嘶，使君至。使君一犒炙千牛，酒舁银瓮糟成丘。工出农隙财出州，民肥官瘠农知不。君不见淮水头，田荒白骨无人收。僧庐箕敛供防秋，健胡长戈舂尔喉。使君告尔农，汝今一劳永不忧，汝今一劳永不忧。
宋-释善珍-《东坡》@天津桥上听啼鹃，从此南人弄相权。多少衣冠落沙漠，朱崖宜著玉堂仙。
宋-释善珍-《斗鸡》@天宝三郎好斗鸡，醉中官锦贱如泥。沉香亭北花含笑，不管渔阳胡马嘶。
宋-释善珍-《逢春》@衰老逢春能几回，自怜光景赋残梅。齿牙落尽舌犹在，年岁阅多心尚孩。座上麈閒谈客去，手中书堕睡魔来。生平痴绝真堪叹，千古文章水一杯。
宋-释善珍-《孤山》@数树梅花地，先朝处士庐。柳凹人系马，萍破鹭窥鱼。空冢衣冠蜕，山房水石虚。白头旧园吏，曾见幸金舆。
宋-释善珍-《古离别》@切切复切切，壮士重离别。壮士别君去，万里无加辙。暂时一樽酒，异日肝胆裂。何况岐路间，俄顷生白发。君不见荆轲剑气凌白虹，易水悲吟泪成血。
宋-释善珍-《古松》@武夷洞中老松树，上有千年仙鹤巢。几度隔云茶臼响，山童树下拾枯梢。
宋-释善珍-《古意二首》@力耕野老嫌儿少，苦战将军羡级多。只道乱离人死尽，朱门日日买青娥。
宋-释善珍-《古意二首》@燕山烧营火照云，羽书夜半飞入秦。铁衣血冷不敢脱，功在将军不在身。
宋-释善珍-《古怨》@少卿入胡庭，明妃辞汉殿。君恩如雨绝，生死难再见。至忠反为逆，至美反为贱。含冤天地间，日月为谁转。河梁泣满衣，琵琶啼背面。千年传乐府，曲变恨不变。常恐胡冢傍，夏月零霜霰。
宋-释善珍-《过南墅怀寒岩二首》@年年散粟出朱门，狗盗鸡鸣总受恩。空有玉棺归碧落，更无红粉哭黄昏。遍行苔藓寻陈迹，拟倩梅花招醉魂。常恐丘原千载后，不生荆棘长兰荪。
宋-释善珍-《过南墅怀寒岩二首》@草没亭台不见踪，故交掩泪立寒风。食鱼客去余空馆。放鹤童归弃旧笼。病悟前书藏夏口，死留好句在江东。徐陵元是麒麟种，天上应须见宝公。
宋-释善珍-《和陈宰诸官登罗汉阁看草书经卷韵》@柳公遗迹留芳扁，一度摩挲一叹嗟。佛阁僧居如穴蚁，梵编虫蠹失惊蛇。文占天上奎星聚，语到宵中斗柄斜。老衲畏寒仍戒酒，不能伴客赋梅花。
宋-释善珍-《和徐国录韵》@当今称文宗，斗南一和仲。掣鲸力倒海，兰苕不同梦。百年日苦短，千载事谁共。赋诗推义山，论旧数季重。客持邀我读，欢喜蹋破瓮。疾抄畏纸尽，饥诵忘浆冻。欲传换骨方，伎工恐无用。涂窗谩成鸦，过门任题凤。唐僧句月炼，一步不敢纵。高参鬼仙吟，下比古佛颂。湖江大国楚，宫阙天府雍。小大材则殊，未易求折衷。公文如珠玉，盛世盍包贡。一鹗剡交腾，万牛挽难动。造物或困之，郁怒使快痛。晋康名远郡，侯印亦久弄。蜃嘘横跨海，龙潜中兴宋。年丰秔{徐彳换禾}多，守醉宾客从。时时写乌丝，虹光穿屋栋。祖帐在何时，行色当倥偬。相期远公社，后会邈鸿洞。拟办酒椀招，更出虎溪送。
宋-释善珍-《和忠献堂诸官韵》@魏王为将过颇牧，转佐转高萧相国。洗光日毂上天衢，海宇竦瞻如立鹤。定储不用招四老，知公狐鼠视产禄。青苗一疏更奇伟，时宰喙硬心愧服。当时元老不在廷，中外知非宗杜福。至今荒棘没铜驼，志士泪尽以血续。故祠金貂色已暗，英风可扫炎海酷。尚想乔岳初降灵，风采龙文照山麓。闻孙来补翁祖处，玉题绣井新前躅。落成举杯文字饮，高台何必糟丘筑。百年往事陵谷改，故国苍然但乔木。公归补衮居上前，谏草家藏皆可覆。才如苏梅宇内少，流落应怜犹未复。晓枝蝶闹不足云，晚节要看秋圃菊。
宋-释善珍-《贺洪阳岩帅闽》@万马群中一马骢，击奸白简尚生风。衣冠南纪瞻鸣凤，云雨东山起卧龙。台阁难招真铁壁，林泉未隐且金狨。拥旄前有莆阳蔡，相继名齐石鼓峰。
宋-释善珍-《贺曾帅得祠二首》@台省群飞竞刺天，琳宫散吏管云烟。长才十月得霜鹘，拙宦三江上水船。身外声名输饮酒，世间屈曲胜巢仙。丈夫功业谁能料，起渭征辽尽暮年。
宋-释善珍-《贺曾帅得祠二首》@千骑丛中旧拥旄，丹心犹在鬓萧骚。汉庭重少冯唐老，晋士趋卑张翰高。静看棋枰争胜负，闲驰笔阵寄雄豪。抢榆击水公俱乐，却是旁人叹不遭。
宋-释善珍-《贺赵礼部得祠二首》@曩岁巍冠接俊髦，玄都又种几番桃。山中供奉犹遭谤，泽畔灵均盍赋骚。世事万端常倚仗，丈夫百挫见雄豪。旁人妄指笼中翮，不识冥鸿天宇高。
宋-释善珍-《贺赵礼部得祠二首》@帝赐琳宫散吏名，寄声黄合谢弓旌。琴招野客持杯听，棋看痴人覆局争。燕颔终当飞食肉，蛾眉最忌美倾城。晴空万里君知不，苍狗白云常变更。
宋-释善珍-《湖边》@欲离湖边别卜居，每亭随意坐须臾。水漂鱼沫粘花片，风拂蛛丝落霞珠。竹阁晚晴山见越，莼乡日暖客游吴。向来和靖高吟地，不记残梅尚几株。
宋-释善珍-《寄孚老》@双眼常时看屋椽，从来不结俗人缘。早年曾悟出师表，晓岁始参齐物篇。魔垒孤军降百万，诗坛一首当三千。清溪结得茆菴未，闲欲寻君共泛船。
宋-释善珍-《寄见首座》@借得茆斋傍涧泉，新年乐事胜常年。诗逢得意犹藏稿，琴畏知音自断弦。鲸浪粘天思渡海，狼烽照夜忆游边。嶮途试尽身犹在，来共看云听雨眠。
宋-释善珍-《寄赵四岩》@暑退江城又素秋，想因怀土亦登楼。兰香盍称骚人佩，萱草难忘志士忧。纸上雕虫真害道，山中射虎胜封侯。四方弧矢男儿事，慎勿悲伤念少游。
宋-释善珍-《寄照晦岩》@身世浮沈莫更论，百年大笑付乾坤。机关鬼面神头戏，岁月风樯阵马奔。时过黄扉俄瘴海，宠衰金屋又长门。人生万事真难料，不若深山无怨恩。
宋-释善珍-《寄智愚谷》@袖里明珠思暗投，衰颓未敢学伊优。座谈宁受鬼擘口，舟滞不嫌风打头。凤去麟亡千载远，蜗争蚁斗几时休。百年等死分前后，说与髯兄一笑不。
宋-释善珍-《祭崇福肇老》@兄主两山，无顷刻暇。踆踆走俗，类古普化。人始不识，睢盱猜讶。徐察情真，有朴无诈。翕然同声，真本色者。未几废宇，耽耽大厦。昔瓶无粟，今廪多稼。松弯易地，筋力已谢。犹命肩舆，日谒百舍。车殆马烦，途远将夜。一身破甑，万事飘瓦。追惟何及，抚事悲吒。飞书别我，历举昔话。云何良友，天不少借。一香永诀，老泪盈把。
宋-释善珍-《祭粹古云代》@乌乎古云，蔚有时誉。执古刀尺，割弃华组。宿钞成山，臆断意取。群疑塞胸，耳领心悟。汲汲著书，恢恢养士。猗公之起，惟皇有旨。猗法之嗣，惟北峰有子。远矣北峰，曰公是似。胡不百年，后学之思。公不百年，后学思之。矧予卜邻，岁寒畴依。稚予阅朋，至老无几。惟茲不靡，昭然永垂。
宋-释善珍-《祭端明尤木石》@昔大慧师，道鸣东南。率先伏膺，横浦紫岩。繇是遍交，渡江诸老。钩党牵连，优游岭岛。至今微言，皎若日星。公忽开卷，如暗得灯。遂登蓬山，乃掌太史。金銮应制，倚马万字。平生补衮，用功最深。群媢众嫉，独天赏音。宝佑一疏，据经引义。申救大臣，惟有去耳。疑公前身，即二张公。与大慧师，所立一同。末劫浮荣，磨灭谁纪。晚节芬芳，公真不死。公於大慧，世异心通。儒喜诋佛，公愈推宗。紫岩之铭，过者必式。酷哉秦火，毁珠陨璧。公重感慨，伐石再镌。著语未了，骑鲸翩然。某畴昔亲奉麈尾，霏屑冰座，墨妙堆几。俛仰之间，事往迹陈。更几百年，复生斯人。
宋-释善珍-《祭佛照塔》@师在乾淳，名塞穹壤。据妙喜室，鞭挞龙象。诸子迭出，如凤如麟。如雷破蛰，何草不春。余不肖孙，亦忝备位。芜辞匪渎，惟以识愧。
宋-释善珍-《祭观文忠惠赵节斋》@公真天人，谪堕尘世。方朔岁星，传说箕尾。又疑山林，一念差耳。乐全僧身，忠宣佛位。夙弘愿力，出济事会。作民司命，寿国元气。神皇布政，夐古鲜俪。谁为谤书，阴受风旨。疾雷破柱，公不失匕。关弓射羿，公愈荐祢。山薮高深，天球粹美。出夷入险，更使迭帅。长淮虏冲，孽雏旁睨。飞囊走羽，秉钺危寄。初闻谢公，语误客异。复传孔明，食少敌喜。笺病乞闲，易苏旧治。大星竟陨，白鸡告祟。抚公平生，竹帛光炜。谅公精爽，河岳流峙。万钟千驷，濁世糠秕。五龙九鲲，乘云谒帝。某闽衲野鹤难系，公呼来霅，获望簪履。酒阑烛跋，孤客末至。香烟未散，三生弹指。纾百结肠，储一升泪。上悲法门，下哭知己。
宋-释善珍-《祭光孝南老》@我昔游浙，多贤友朋。老归故山，耳冷如冰。忽闻君来，语作吴馨。白而长身，美髯垂膺。未几月台，挝鼓腾腾。巍然广座，摄衣而升。我忝邻居，复为交承。君素恢疎，不立户庭。舌端骋辞，驱涛卷霆。疾谁使之，一瞑不醒。七尺桐棺，萧然行幐。侑此瓣香，感慨易胜。
宋-释善珍-《祭果南涧南叔凯》@我憩闽北，叔凯枉顾。出南涧书，剧谈至暮。言昔之夜，得梦怪奇。当与藏叟，会阿耨池。想耶因耶，一笑眇邈。执手告戒，义均骨肉。心平行粹，爱南涧翁。人百忤之，而无温容。凯病且贫，户满客屦。翁常解衣，骚骚治具。嘉翁风致，古人所难。鄙夫悭啬，拔毫如山。吁嗟衰年，失二益友。耨池西方，游懈俱不。昼诗绝吟，永帖罢挥。猨哀鹤怨，金环不归。吊既后时，奠复不早。瓣香忏悔，泪湿春草。
宋-释善珍-《祭见首座》@佛法下衰，众魔峥嵘。如虎而祴，白昼市行。晚交得君，如黄河清。君与予谈，洞见底里。予建一事，君曰可纪。予出一辞，君曰入理。狂猘狺狺，嗾之者谁。君蹑予足，怒形于辞，古有徇义，舍父背师。曷不千指，曷不百岁。神佑磨专，贵奸寿悖。谓天昭昭，天宝茫昧。君素清苦，简洁自持。如政黄牛，标韵过之。有德操才，得疾亦奇。浮华眼前，道义千古。昔有微言，噤不敢吐。含哀以告，君必领悟。
宋-释善珍-《祭介石》@末俗住山，尤贵黄纸。造物畀公，共衰病至。既病之矣，复遇岁艰。当八面风，撑百漏船。漫刺衔袖，临斋乞米。骄儿索饭，饥嗔饱喜。我行四方，阅士如墙。小智虚夸，妄夫荒唐。宣绍命脉，乾淳气魄。天悭地閟，神盍宝惜。冷灰粟焰，将晓景星。泯灭甚易，佛法替陵。同时爱憎，异世悲慨。诸君不信，有遗录在。我作苦语，横写虚空。泪尽血续，夫岂为公。
宋-释善珍-《祭静江帅曾吏部》@公掾富沙，来就师语。少服师训，称公膏举。后二十年，麾节煌煌。老客辇寺，传公除郎。桂联荆渚，朔风孔棘。见公起家，大刀长戟。冠弹复挂，印刻复销。羡公枪榆，如抟扶摇。如生马驹，不受控勒。如钢百炼，愈不改色。士不患才，患不身修。修身既才，奚訾奚尤。士挟一能，足以駥世。公百其蕴，而不尽试。私尝啧啧，叹公不逢。公笑谓予，子何褊胸。坟寺虚席，乃命扫洒。曰子非我，子岂其下。感激怀人，慷慨受知。愧无黄金，铸钟子期。事与心违，公又仙去。精灵地下，知予心事。哭西州门，何必羊侯。万事宛如，华屋山丘。
宋-释善珍-《祭侃古樵塔》@嘉定之间，公壮我少。意气尽同，岂但同调。众夸蝇声，而出蚓竅。一唱十和，抚掌称妙。公独雄浑，间见奇峭。如行空麟，如追风骠。拥絮曦檐，炀袍夜燎。俄聚忽散，人事难料。遥睇吴云，夐绝闽徼。每得尺书，恍陪公笑。龙钟出岭，只影自吊。回思岁月，真过野烧。偻指旧游，半堕缥渺。叫公不应，一灯谁绍。铢香后时，幸毋我诮。飞锡何之，山深猨啸。
宋-释善珍-《祭双杉塔》@甲午之冬，一笑分袂。交游累千，名字难记。公虽它乡，常在眼底。公今隔世，犹见梦寐。念昔与公，情同昆弟。老离闽山，再饮吴水。三十年间，死尽流辈。顾瞻浮图，洪木翳翳。丛林凋疎，变习日异。愿起公死，为砭为剂。为师为承，为祥为瑞。千载追难，百年满易。意长景促，人往物是。春寒野阴，感慨嘘欷。
宋-释善珍-《祭愚谷》@前春还闽，得道公病。聪明忽痴，医不识证。石门迎见，悲喜深省。莫年客土，相依为命。太白残月，同光共影。吾曹恢疎，世路机穽。身犹弃遗，奚顾堕甑。古琴绝弦，缺铛折柄。二子谈禅，时隐几听。退士献书，阿婆窥镜。鬼笑揶揄，人笑齿冷。少日与公，讲明素定。丹心如铁，空橐如罄。千载意长，百年俄顷。一死一生，遇此衰境。姜盐鬻茶，油葱浇饼。唤公不应，老泪泉迸。
宋-释善珍-《驾刘后村除兵侍兼直院》@人物依然元佑中，莺边系马亦金狨。相君惟忆刘夫子，学士须还儋秃翁。翰苑鹤天双鬓雪，玄都燕麦几春风。老来始得文章力，前有欧公后益公。
宋-释善珍-《江南》@江南春水荻芽青，江北春风鱼上冰。花发正催寒食节，雁归应过永昌陵。骑奴玉辔闲调马，公子锦韝行臂鹰。曾宿杨州建隆寺，五更吹角鼓腾腾。
宋-释善珍-《郊原》@郊原春过后，日日长新梢。洗竹去蛛网，疎松留鹤巢。云衣慵补缀，月户自推敲。旧种梅花树，吾今与汝交。
宋-释善珍-《借甑》@投老林间借甑炊，心闲自觉乐无时。生台抛饭暗持咒，山路负薪高诵诗。惜燕常年寻故主，笑人荒冢树穹碑。白头寂寞安吾分，何用黄金铸子期。
宋-释善珍-《金陵怀古二首》@齐楼梁殿黍离离，王气潜随斗柄移。秋雨狐藏宫井树，夕阳鸦立御园枝。诗人闲管江家宅，宰相偏嫌蔡充儿。青史鬼雄元不死，归来化鹤有谁知。
宋-释善珍-《金陵怀古二首》@国号仓皇更几回，昔人事往后人哀。相赓璧月词千阕，帝劝长星酒一杯。春草不怜同泰废，晓钟犹是景阳来。陵荒玉椀无踪迹，寒食梨花依旧开。
宋-释善珍-《京口时楚寇侵维扬》@河淮羽骑召兵频，腊月花开暖似春。斗雀倚风将坠地，长鲸吸海欲生尘。烧红天半无飞鸟，云白山中有隐人。回首南园旧城阙，断烟荒树更伤神。
宋-释善珍-《看书忆北磵》@无事看书倦即休，心灵远与古人游。常尊贾岛呼吟佛，盍请刘伶谥醉侯。岁晚庭梅真益友，天寒炉火是重裘。两冬京浙无消息，老磵年来安健不。
宋-释善珍-《哭寒岩传权院》@早岁驱驰翰墨场，快如阵马与风樯。自期作佛先灵运，那肯堆钱付窟郎。闲日有僧来乞米，死时无妓共分香。神仙谪堕年期满，应合乘云在帝旁。
宋-释善珍-《哭元双杉》@哭公非入人，觉苑失龙麟。白日有明暗，青天无鬼神。戒珠常照夜，锁骨不栖尘。老我谁相问，空余影伴身。
宋-释善珍-《浪仙骑驴》@官路骑驴突尹驺，尹曾骂佛去潮州。却从渠问推敲字，千古诗人作话头。
宋-释善珍-《老马》@营司牵浴柳边池，玉沫垂衔步较迟。洗见箭瘢如有恨，将军忘却未侯时。
宋-释善珍-《林节推架轩扁水木清华》@红满芳波绿满蹊，公余无事似幽栖。临池洗砚看鱼跃，对竹坐衙闻鸟啼。胸次九流如镜净，壁间片锦与花齐。云霄别有清华地，早晚朝车过竹溪。
宋-释善珍-《灵运》@昏朝麟醢凤遭烹，鸿盍高飞入杳冥。成佛生天俱妄想，筑台当日译何经。
宋-释善珍-《榴花竹石鹤》@剪翮花前老可哀，寄声鹰隼莫相猜。旧游赤壁君如不，曾伴坡仙作赋来。
宋-释善珍-《龙泉山中》@夜半岩间坐看星，千年老树有精灵。前山月上青枫顶，照见白鹇来听经。
宋-释善珍-《龙泉山中》@自垦屋头三四畦，得閒时复事鉏犁。花粘蛛网碍蜂度，树带鹰巢无雀栖。啸罢半山闻逸响，诗成绝壁见新题。老来定力人难转，菜叶放教流出溪。
宋-释善珍-《门径》@门径莓苔古意深，闭门懒复事参寻。棋图静见孙吴法，樵唱真闻韶濩音。米尽有方烹白石，丹灵无意化黄金。花飞又是春将莫，小复风前拥鼻吟。
宋-释善珍-《梦元双杉》@晚睡初醒月上阶，远村何处笛声哀。霜凋陇岸有梅破，雪隔炎洲无雁来。旧隐青山犹在梦，故交白骨已生苔。欲谈往事无人共，自拥寒炉自画灰。
宋-释善珍-《莫春》@门外柳花过，似予飘泊身。吟高妨定衲，客久羡归人。无药可医俗，有钱难买春。山中旧同伴，招隐寄书频。
宋-释善珍-《墨梅》@水边烟外见横枝，画里寻思记旧诗。只道老来风味减，铁心还自有愁时。
宋-释善珍-《偶成》@长年狎樵牧，门外即荒郊。瘦草牛羊路，高松鹳鹤巢。病来勤习定，老去懒寻交。常愧逃名者，深山自缚茆。
宋-释善珍-《破衲》@破衲褴襂两鬓霜，耳边谁管俗雌黄。自骑驴炼推敲字，不与人知安乐方。五柳传中寻靖节，孤桐声里见嵇康。深山敢叹无知己，饥食松花死亦香。
宋-释善珍-《清明游张园桃李盛开独梅花一株尚未零落》@傲寒开晚背时香，寻伴天荒地亦荒。不觉春风红紫闹，老翁偷入少年场。
宋-释善珍-《骚词二章》@获印兮汾阳，结茆兮湘之岗。湘之岳兮帝宫谒帝，帝不敢骄兮奔魑魅而走蜚龙。余行兮余意，一笑兮足惊一世。人不知兮谓余立异，岂人见兮胜帝。调古兮湘童，大道兮壶之中。白璧苍蝇兮何污，噤不敢陈兮君怒。苍苍上兮皇皇下，乐莫乐兮郴之土。藐郴城兮楚涯，身非余兮辱余奚为。策空鸣兮余去，人曰吾能料生不能料死。生可玩兮不可留，宛故庐兮风翛翛。
宋-释善珍-《骚词二章》@山昙昙兮起云，山浪浪兮流水。神何为兮山中，岂怀忠兮放弃。沃牛炙兮疗饥，挈壶兮荷锸随之，生不封侯兮死何庙食为。是耶非耶，余不得而知。女巫兮击鼓，坎坎兮祠之下。帝不下招兮遗怒，馘长蛟兮缚雄虎。野无烽兮海无澜，马不用兮都且闲，都且闲兮神乎何以为御。振策而风兮回轩为雨，风雨时兮多黍稌。风休雨止兮神何处所。桂橑兮兰楣，朝云出游兮莫云来归。
宋-释善珍-《山溪谣》@山溪流虢虢，山田半砂砾。羸牛领破耕不息，午饥眼花在牛脊。我饥田舍无糟糠，但愿天常雨粟盈官仓。官租吏征有故常，官糴吏横如虎狼。君不见先年春旱牛遇疫，妻儿挽犁代牛力。又不见前年龠米抵金璧，僵尸横草乌不食。吏奸积久为农患，吏爱谷贵农爱贱。使君道上闻农叹，下车蠲糴不待旦。令行去奸如疾风，心宁负官不负农。溪流帖帖船上下，左司文成高纸价。
宋-释善珍-《山行二首》@麦畦微雨过，日照青湿湿。牧童坐短蓑，牛卧寒鸦立。
宋-释善珍-《山行二首》@归牛晚失犊，牧童学声唤。溪边白鹭鸶，衔鱼上田岸。
宋-释善珍-《山行归晚》@药迳入云林，晚晴扶杖吟。照泥星复雨，经朔月犹阴。树折怜巢覆，泉清见叶沈。爱闲自如此，不是学灰心。
宋-释善珍-《少陵》@少陵弦断无胶续，鸾凤巢高隔五云。老子一身都是胆，要倾莎经取龙筋。
宋-释善珍-《少陵骑驴》@市桥日莫蹇驴嘶，双袖龙钟醉似泥。回首长安泪沾臆，落花何处杜鹃啼。
宋-释善珍-《首夏》@首夏山中风物和，不妨老子小婆娑。竹亭晴坐燕泥少，花迳晓行蛛网多。云表危峰干北斗，道傍古树识东坡。匡庐深处堪归隐，岁月澜翻奈老何。
宋-释善珍-《寿曾大监》@公家中朝第一人，一门兄弟皆朱轮。公材吏能固无敌，笔端亦自回千钧。我生不识平津阁，晚识老监犹绝伦。长松阅世傲雪壑，万牛回首山嶙峋。清都梦断薄冠冕，三生髣髴贺季真。岿然灵光独殿鲁，闲似商皓深避秦。园林阴成钟鼓乐，风波不骇鸥鹭驯。千卷赐书善和宅，万金买石平泉春。古来此事总输公，六环金带何足珍。封胡岁岁捧寿樽，蟠桃积核齐崑崙。
宋-释善珍-《死交行》@生交无百年，死交有千载。百年追逐能几何，千载义魄犹相待。死不知心，生交徒劳，指天誓日儿女曹。羊角哀，左伯桃，吁嗟此冢今蓬蒿。
宋-释善珍-《送蔡秀才之漳浦》@夜冷萤窗书倦看，解鞍南去路漫漫。霜乾处士梅花圃，日照先生苜蓿盘。乞米剩堪供鹤料，钓鳌重怕坏鱼竿。何当著意抛妻子，共入深山学养丹。
宋-释善珍-《送蔡院将漕广东》@峨冠人避柏台骢，弭节光分泽国龙。应似鲜于福京左，还同司马过临邛。风生廉按清南峤，冰解将输佐大农。拈起瓣香说无极，千年道统继儒宗。
宋-释善珍-《送陈上舍之潮州》@元龙湖海士，豪气卧大床。著书不疗贫，仰面看屋梁。昔从诸老游，须鬓未老苍。雄篇掩众作，声价如琳琅。谓当奏赋时，给札香案傍。不然如谪仙，布衣登玉堂。岁月忽已迟，驱车去潮阳。昌黎强项人，断碑字字芳。当年骂佛表，正是护法章。大颠亦神奇，世岂有此郎。往者不可作，怀古多慨慷。有书寄新诗，无书勿相忘。善保千金躯，岁晚天雨霜。
宋-释善珍-《送传提干》@渡江诸老尽兰荪，当日琳琅照一门。龙去难寻神剑迹，鹤归犹记旧巢痕。百年阀阅须关念，五里松楸易断魂。京浙故人无恙不，相逢记为问寒温。
宋-释善珍-《送孚老再游浙》@楚柁吴樯兴未休，好山谢事要闲游。常憎驽马恋栈豆，今见苍鹰掣臂韝。岁晚老松无伴侣，天寒落叶正飕飗。人间果是风堪御，却欲携君遍九州。
宋-释善珍-《送福帅吴侍郎趋朝》@恕斋视民犹视儿，先忧两字寒与饥。三冬气和春有脚，旱岁笺天天雨粟。爱杜呼母宗呼爷，史书弄笔人传夸。异类鸣冤古有麽，神明循吏只一个。风伯叫阍称急报，政声涨天怕天破。龙章夜下五云间，玉宸唤归碧落班。
宋-释善珍-《送傅左司赴袁州》@长安貂蝉贱如土，故家文献余一缕。平生粗疎不媚妩，直语岂知犯张禹。腰间金印太二组，我自弃置君自取。儿时翰墨跨诸父，投老为郎方齿叙。天关耽耽守九虎，一节临遣复不与。介堂卜筑开宿莽，谁知公意颇有主。眼明沙鸥喜欲舞，便请衣冠挂神武。圣朝留戣非为愈，勿薄淮阳宜叱驭。
宋-释善珍-《送傅左司赴袁州》@宜春古郡联荆渚，曩年尝梦公补处。峥嵘老气横九州，直前莫作分外肤。秋田旱渴思霖雨，君命敢徐宁畏暑。击强鉏奸雷破柱，仰山古佛亦肯许。州黉一记最奇古，机综远祖昌黎愈。眼前琐尾相品署，知公千百未一取。秋空仰瞻鸿鹄举，政恐是中有新句。三年奏课返林坞，煮茶贺公公莫拒。
宋-释善珍-《送黄凝云归常州》@一住京华能几日，故山欲去值春寒。石坛经雨草生遍，庭果落阶鸟啄残。云表鹤声朝返佩，林间虹气夜开丹。仙家缩地寻常事，试与思归倦客看。
宋-释善珍-《送金橘与徐钓舟》@竹笼盛来露未乾，试尝数颗已无酸。味同楚水赤萍实，色比韩郎金弹刃。委地儿童难识价，经霜桃李不同盘。缄题寄去非无意，相约交情到岁寒。
宋-释善珍-《送静江曾帅》@岭西支郡联荆湖，时危选帅劳庙谟。公才健如天马驹，胸中戈甲敌万夫。向来持节犯贼区，贼降不用丈二殳。浮云散尽明月孤，世间公论何时无。煌煌丹诏来天衢，阴风策策随兵符。大旗十丈车前驱，弓刀武骑前后趋。我占福星岁在吴，孱虏数尽当磔诛。笼烽平安羽檄疎，玉帐亦可吟抚须。奏功入觐乘锋车，峨冠儤直承明庐。公家事业青史书，公家祖相兄鸿枢。
宋-释善珍-《送客宿九日山》@石灶断苔纹，摩挲吊隐君。风吹游子袂，月照古人坟。旧事残碑在，荒祠流水分。永怀山忽冥，红叶坠秋云。
宋-释善珍-《送林节推二首》@魁宿来临幕，不同常郡僚。名高饶荐剡，官满合归朝。彩旆倾城送，清声载路谣。丽谯虽未绩，亦自出云霄。
宋-释善珍-《送林节推二首》@幕皆资画诺，人最说君贤。判好堪呈佛，心清亦近禅。著书僧有传，执法吏无权。风雨东门路，分携忽黯然。
宋-释善珍-《送林南恩入京》@曩赋登楼望故乡，边淮十丈战尘黄。已闻淝水返朱序，亦说汉庭怜孝章。千载青编如属国，一麾白发出炎荒。山林朝市终殊路，只待除书慰别肠。
宋-释善珍-《送米与陈监元》@鬓毛萧飒已成翁，奇怪胸中尽扫空。尚要俗人传好事，岁残乞米送卢仝。
宋-释善珍-《送徐国录守英德》@君侯少举摩天翮，笔阵堂堂万人敌。上书自请斗大州，不独爱闲犹爱石。爱闲庭讼自简寂，爱石不同牛李癖。参军主簿公举刺，何必喜怒见颜色。高台盛貯锦屠苏，何如烟林土花碧。公余共赏有欢伯，语妙一笑欲堕帻。假令鳌禁未遭遇，传至鸡林能别识。大材小用从古然，善舞岂曾嫌地窄。愧无肤寸可及物，叠盖重金竟何益。霜寒系舟峡江侧，应念坡仙抚遗迹。江流可沿深可{左奭右斗}，此水至洁能纳汙。
宋-释善珍-《送颜倅之江西》@槛外江流知几霜，烦君著语吊滕王。琴中谁识啼乌曲，酒后任称司马狂。阁序尚留唐篆刻，剑光何预晋兴亡。此行遍览遗踪了，历有徵书出建章。
宋-释善珍-《送颜主簿之怀安》@古廨大江边，多闲少俸钱。凤栖仇览棘，虹贯米家船。心静佛三昧，时来官九迁。外台兼督府，幕下正须贤。
宋-释善珍-《送杨户部》@铃斋去岁念民饥，鬓雪凋疎带减围。史册千年循吏少，江湖万里散人归。儿童不信夷齐溷，党论尝攻韩范非。临别祝公坚晚节，受恩何敢望留衣。
宋-释善珍-《送赵礼部将漕广东》@玉节畀名流，澄清十四州。元公著书处，葛老炼丹洲。星应郎官舍，霜侵使者裘。东南箕敛极，宽得一分不。
宋-释善珍-《送赵礼部提举江西》@玉节来临昔治州，仪曹爽气更横秋。未夸判笔摇山岳，且喜仙槎近斗牛。童拾棠阴前竹马，纱笼寺壁旧银钩。南塘遗稿公新卷，他日人传作话头。
宋-释善珍-《送赵吏部》@健才事声名，抚案走百吏。法家冠柱文，好以杀为戏。要留百年思，莫令一时畏。近时攀辕民，未必皆民意。
宋-释善珍-《送赵吏部》@千家煮蔗浆，万里随风桅。谷少蔗愈多，荒岁不疗饥。初闻下令严，巨贾颇不怡。至今训农文，可配七月诗。
宋-释善珍-《送赵吏部》@薏苡不类珠，疑似多谤伤。恭惟大雅姿，南物不入囊。铃斋一片石，历劫难赞扬。常恐难林客，夜半惊虹光。
宋-释善珍-《送赵吏部》@抚槎泝银潢，手探支机石。天孙茧瓮丝，拟补衮五色。星斗光离离，欲见无羽翼。旧恩倘可报，杀身奚足惜。
宋-释善珍-《送赵司令之金陵》@自古词人例谪迁，十年无路可栈天。督师上正倚裴相，破贼叔应推谢玄。伏枥骥思沙漠外，脱韝鹰去碧霄边。僧隟早辱莱公赏，他日牵联得并传。
宋-释善珍-《送赵司令之金陵》@血战荆江障贼锋，无端谗嗔困英雄。念亲不隔关山梦，忧国常怀畎亩忠。早岁交游今改事，少年豪举晚收功。碧油谈笑多新句，倘值南云寄便鸿。
宋-释善珍-《岁晚寄愚谷》@病余顾影瘦崚嶒，阅岁无过白发增。天与聪明减痴福，年侵衰老惜友朋。寻梅废苑霜穿屦，听雁寒窗雪洒灯。追忆旧游如昨日，想君夜梦到西陵。
宋-释善珍-《苔径》@苔径长年断俗踪，亦无交旧可过从。闲忧颓堕自鉏菜，老尚怪奇惟种松。履破背时翻著袜，诗狂见月乱撞钟。千年陶谢今谁似，恐有山林不易逢。
宋-释善珍-《太白》@脱鞾殿上醉阳狂，触拨春风睡海棠。放逐一身穷不恨，三郎入蜀更郎当。
宋-释善珍-《题东坡儋耳书西江月》@儋州秃鬓翁，老气凌汗漫。金銮岭海等游戏，尽倒银河洗忧患。山村荷瓢感慨欹，买酒独赏春梦婆。酒酣忽转商声急，龙君悲咤波臣泣，锦瑟无端弦五十。
宋-释善珍-《题东坡墨迹》@党籍英贤尽，长淮南北分。忠奸论方定，金璧购遗文。
宋-释善珍-《题范石湖淳熙中出守帖》@淳熙天子课农桑，黄合鸿儒绾郡章。文物升平今已远，断篇流落入僧房。
宋-释善珍-《题狗葬刘家寺》@废殿何年寺，门开不见僧。犬眠莎砌日，鸦啄菜池冰。湿藓侵碑字，空巢缀壁层。谁家古祠在，无主夜烧灯。
宋-释善珍-《题画梅》@羌笛谁将花外吹，十年心事暗香知。夜寒瘦影侵衣袖，月满阑干独倚时。
宋-释善珍-《题金山寺》@寺不干兴废，江流曾策勋。门栖征虏舰，僧诵设冥文。薄霭遮西日，归雕带北云。江心数峰小，传是晋人坟。
宋-释善珍-《题侃古樵诗卷》@死别日益远，年衰梦亦无。忽开旧诗卷，泪洒白髭鬓。
宋-释善珍-《题莲社图》@远师东林白莲社，世上丹青好传写。爱陶醉汉招不来，送陆道士大笑回。千年此意画得麽，俗工凡笔何尘埃。涪州逐客无聊赖，买酒过溪讥破戒。诗人口业不自持，袖手默坐君应知，生天成佛佛是谁。
宋-释善珍-《题六画》@渊明寄奴开国热龙骧，转眼更齐又换梁。惟有先生赋归去，至今犹是晋文章。
宋-释善珍-《题三教三隐三仙三贤画轴》@瞿昙李耳东家丘，不生虞夏生衰周。世乱杀夺无时休，佛现身作大慈舟。老务静治销戈矛，孔以笔诛著春秋。学佛亦有绝世流，学老曾见飞升不。晨后三人师孔氏，气节虽同穷达异。渊明不仕义熙岁，倾家酿秫供一醉。翰林谪仙与苏二，卒以蛾眉招众忌。脱靴偶忤高力士，触拨玉环良细事。谁知绍述丞相嗔，铜驼陌上荒荆榛。僧伽拥扶度鲸海，虑酋过坟禁樵採，使我掩卷增感慨。
宋-释善珍-《题四画》@桃花竹石鹤朝游,心忆平泉身海涯。化鹤归来人不识,春风开尽碧桃花。
宋-释善珍-《题雅上人手抄唐诗后》@天孙锦段冰蚕茧，太古盘铭苍颉文。三百年来消息绝，无人为酬杜陵坟。
宋-释善珍-《题逸少真迹》@淳化东都群玉府，光蟠虹霓气龙虎。墨池笔冢千岁精，鸾骞凤翥来帝庭。帝好文似虬须主，盗夺鬼偷离复聚。珠宫玉函雷电护，犀辟尘埃芸辟蠹。崇宁别置书学员，司空无畏博士颠。钩党牵连颖与玄，毡包驼载迁幽燕。司卿巨卿怒裂眦，手揽脱身兵火里。江南不得练儿评，流落无人识真伪。
宋-释善珍-《题紫极宫晋桧》@才君坛西晋朝柏，拜坛道士头发白。卖丹得钱还酒客，肉重欲飞鹤无力。
宋-释善珍-《投赠张斗野》@雪曲从来难赏音，无机古路绿苔深。骥寒远放雁为伴，鹤晚未归鸦满林。紫领宽袍笼袖醉，乌纱侧帽掉头吟。公侯多少身名灭，李杜光芒尚至今。
宋-释善珍-《投赠张斗野》@曩岁怀忠扣帝阍，东游未久赦虞翻。流芳千载凛生气，拜赐九河湔泪痕。钓艇带烟飞鹭渚，辔驴冲雪早梅村。虽云冷淡穷生活，刺绣终胜倚市门。
宋-释善珍-《挽刘常簿赣州》@远游少负长卿才，晚亦乘车衣锦回。正喜瘴溪鳄移去，又惊辽海鹤归来。秘书入杜花簪帽，宾客分司酒满杯。莫怪一麾不辞远，吟诗要上郁孤台。
宋-释善珍-《吴歌》@吴儿鸣艣吴波里，作劳耳热歌声起。初犹哇咬杂吁嘻，后方激讦如怨詈。芳洲日夕西风来，含情宛转声更哀。君不见杜老行吟曲江曲，楚臣羁思蘼芜绿。世知忠义铸伟辞，不知正是阮籍唐衢哭。吴时明月梧宫秋，月光曾照吴王愁。国人悲怜子胥死，写出高台草荒麋鹿游。词亡千古留遗调，南楫北帆昏复晓。尽知往事只苍烟，渺渺漫漫飞白鸟。
宋-释善珍-《小雪》@云暗初成霰点微，旋闻蔌蔌洒窗扉。最愁南北犬惊吠，兼恐北风鸿退飞。梦锦尚堪裁好句，鬓丝那可织寒衣。拥炉睡思难撑拄，起唤梅花为解围。
宋-释善珍-《小筑》@小筑林间憩倦游，莫年幽事胜西州。松阴猿啸闲行药，日夕鸦归独倚楼。山色齐奴开步障，叶声楚客赋悲秋。一生不晓樊川意，刚把诗方万户侯。
宋-释善珍-《晓登甘露寺楼》@秦吴相接处，远客独来游。秋尽斗移柄，曙分河隐流。马嘶残月垒，雁入向阳州。北望长江在，悠悠波浪愁。
宋-释善珍-《新岁》@新岁七十三，怒痴不脱衔。搓绳谋系日，储药要医凡。魇鬼惊酣枕，村优笑戏衫。灾祥总由我，何必问巫咸。
宋-释善珍-《徐教下第归》@奏赋长安不遇知，丈夫失意肯生悲。科名自古与风汉，造物至今犹小儿。道在布韦轻将相，时危耕钓隐英奇。渡江亦谒青山不，应念曾公为制碑。
宋-释善珍-《雪峰旧院》@住壁与云邻，荒畦虎迹新。樵鸣猿落果，鹰急鸟依人。阴磵澌经月，寒花开过春。鳌山前事在，独坐想芳尘。
宋-释善珍-《一榻》@奇事浑无俗事稠，扫除一榻梦沧洲。草虫呢呢儿女语，风蝶翩翩公子流。烟雨楼台六朝寺，图书鸡犬五湖舟。少年伴只孤筇在，时复相从说旧游。
宋-释善珍-《一雄鸡立笼上一雌覆雏於笼》@田翁养鸡竹作笼，老雌恋雏不顾雄。催租无人岁常丰，杀身为黍堪酬翁。
宋-释善珍-《已往》@前三十万岁已往，后千亿年来无穷。化工团上为愚汉，傀儡牵丝弄老翁。尧桀是非俱蔓草，嬴刘成败等飞鸿。午窗睡起摩双眼，落尽瓶花糁桉红。
宋-释善珍-《倚筇》@枫叶芦花满目秋，倚筇那复少年游。眼看桑海梦相似，骨瘗匡庐心始休。万里霜天孤唳鹤，五湖烟水一身鸥。君看清绝无攀处，著得尘埃半点不。
宋-释善珍-《拥炉》@俗客敲门以病辞，拥炉时复撚吟髭。雀栖梅日印孤影，蛛去檐风吹断丝。旧友渐稀增感慨，良辰易过莫寻思。六年世态看差熟，惟有青山无变姿。
宋-释善珍-《游下竺御园》@山气晓常雨，晚晴溪见沙。荒园闲柳色，斜日淡梨花。访隐行过洞，思亲梦到家。十年此来往，今度鬓将华。
宋-释善珍-《又题》@李耳西游丘泣麟，战国十二终一秦。祖龙坑儒儒不死，溺冠复生赤龙子。有孙作帝痴求仙，茂陵松柏荒苍烟。瞿昙说法忉利天，下视尘世磨蚁旋。丈六身坐黄金莲。孔老仰望不及肩。魏晋隋唐如过鸟，云外高人眠未晓。坡乘刚风为奎星，白舒逸气追长鲸，渊明醉鼾犹雷声。
宋-释善珍-《雨后过光严寺》@小桥路入野僧家，山犬眠莎向日斜。庭户几时风雨横，粉墙压倒佛桑花。
宋-释善珍-《棹上官良史》@京口见君乘早潮，短巾调笑立溪桥。长瓶买酒典孤剑，一夜枕书谈六朝。常恐骑鲸狂捉月，不然跨鹤坐横箫。远公多病宗雷死，惆怅社中人寂寥。
宋-释善珍-《征妇怨效张籍》@前年番兵来，郎战淮河西。官军来上功，不待郎书题。淮河在何许，妾身那得去。生死不相待，白骨应解语。天寒无衣儿啼革，妾身不如骨上土。
宋-释善直-《偈》@诸佛不曾出世，人人鼻孔辽天。祖师不曾西来，个个壁立千仞。
宋-释善资-《偈》@诸方五日一参，寿宁日日升座。莫怪重说偈言，过在西来达磨。上士处处逢渠，后学时时蹉过。
宋-释尚能-《江行》@渺然寒水上，四望尽无涯。沙迹迎潮没，天形接海垂。坏衣汀霭湿，疏磬苇风吹。今夜犹船宿，还应与月期。
宋-释尚能-《金山寓居》@风霜千里未归身，古迹迟留外俗群。月到天心当刹见，涛分山脊在楼闻。倚吟老树栖沙鸟，寄臣虚岩贮海云。唯恐雪晴行兴动，迢迢楚路与吴分。
宋-释尚能-《京口僧院》@渺漠人烟外，禅居静趣多。山遥天接树，江阔日生波。鸣橹时邻响，征车旧绝过。清风数声磬，应不入渔歌。
宋-释尚能-《句》@润珠泉路通关市，种玉仙翁寄版图。
宋-释尚能-《句》@关河虎符重，殿阁兽樽闲。
宋-释尚能-《送本如上人归四明》@随缘离旧隐，秋后却思归。古寺山光满，重城海气围。道孤愁作客，年长重忘机。此去何人见，云根掩竹扉。
宋-释尚能-《送简长师陪黄史君归浙右》@相送随旌旆，离情亦万端。霜洲枫落尽，水馆月生寒。接话尝茶遍，联诗坐漏残。归期在岩屋，郡邸想留难。
宋-释尚能-《送秀登上人》@又负空囊出，都城难久居。西风随雁急，寒柳向人疏。野宿灯分烧，船斋磬动鱼。如逢北来客，应寄社中书。
宋-释尚能-《五言四十字奉寄四明礼师道人》@昔年惭不识，今日羡仍频。造疏传他域，谈空聚远人。龛灯孤敌暗，庭柏瘦无春。渐老思山甚，相逢会有因。
宋-释尚能-《中秋旅怀》@所畜惟骚雅，兼之得固穷。望乡连北斗，听雨带西风。稼穑村坊远，烟波路迳通。冥搜清绝句，恰似有神功。
宋-释尚颜-《句》@海岛和涛望。一十二三年。山僧带雪期。
宋-释尚颜-《夷陵即事》@不难饶白发，相续是滩波。避世嫌身晚，思家乞梦多。暑衣经雪著，冻研向阳呵。岂能临岐路，还闻圣主过。
宋-释玿-《偈颂九首》@鹊既鸣鹊鹊，鸦则鸣鸦鸦。禾山四打鼓，赵州三吃茶。春来花处处，云散月家家。达磨当年无板齿，祗应特地过流沙。
宋-释玿-《偈颂九首》@五五二十五，乖龙不为雨。沙石欲生烟。稻麻将槁死。山僧有个七字顶轮王陀罗尼，能破龙宫，开蛰户，斥雷师，驱电母，布慈云而洒甘露。唵{左口右苏}噜{左口右悉}唎{左口右苏}噜。
宋-释玿-《偈颂九首》@云山偶尔遭攧，臂痛不可胜言。府教挥金办供，殷勤咨请谈禅。禅禅，不在拈槌竖拂，亦非作用周旋。不在扬眉瞬目，亦非文字语言。祗据现成公案，自然七方八圆。在云门得之，则曰一句三句。在法眼得之，则曰惟心法门。在沩仰得之，则曰父慈子孝。在临济得之，则曰三要三玄。在曹洞得之，则有偏正回互。
宋-释玿-《偈颂九首》@在天下老和尚得之，则有问答机缘。在云山得之，则全提正令於人天之上。在府教学士得之，则致吾君於尧舜之前。在现前大众得之，则随宜应用。在太孺人黄氏得之，则生於忉利诸天。禅禅，绵绵密密，密密绵绵。渡水胡僧无膝裤，东村王老屋头穿。拈来一一中的，不妨似箭离弦。脱或踌躇拟议，迢迢十万八千。
宋-释玿-《偈颂九首》@语是谤，寂是诳。不语不寂，转增虚妄。春风吹落桃李花，淡烟疏雨笼青嶂。
宋-释玿-《偈颂九首》@向来云岫访雷峰，朔风吹雪落长松。今日雷峰访云岫，无限春光满岩窦。机锋互换主宾分，八两元来重半斤。
宋-释玿-《偈颂九首》@垦土诛茆作佛宫，栽田博饭与君同。梦中十载因缘尽，又拄乌藤过别峰。临岐一句如何说，此去平分江上月。千里同风事宛然，云山虽别何曾别。别不别，鹭鸶飞入寒江雪。与麽文彩，甚生标格。直下承当，迥超言默。
宋-释玿-《偈颂九首》@休卜度，世间那有扬州鹤。一身与世等委蛇，万事随缘即安乐。无意来时却宛然，有心用处还应错。错错错，莫莫莫，近日秋林多叶落。铁牛飞过洞庭湖，西山走入藤王阁。
宋-释玿-《偈颂九首》@一拳拳到黄鹤楼，一踢踢翻鹦鹉洲。王麟掣断黄金锁，大丈夫儿得自由。
宋-释玿-《颂古三十一首》@文死罔明休卜度，瞿昙女子谩针锥。推倒铁山归去也，纵横十字更由谁。
宋-释玿-《颂古三十一首》@相逢打鼓弄琵琶，须是还他两会家。曲罢不知何处去，夕阳斜映暮天霞。
宋-释玿-《颂古三十一首》@身世悠悠不系舟，得随流处且随流。今朝有酒今朝醉，明日无钱明日愁。
宋-释玿-《颂古三十一首》@梦中要渡深溪水，伎俩多般进不能。蓦地觉来伎俩尽，床头山月已三更。
宋-释玿-《颂古三十一首》@喝声绝处怒雷收，丧尽家风一不留。总是战争收拾得，却因歌舞破除休。
宋-释玿-《颂古三十一首》@大雄山下老狐精，千古丛林恼杀人。若遇金毛师子子，看伊无处著浑身。
宋-释玿-《颂古三十一首》@是贼识贼精识精，南泉无过强惺惺。赵州礼拜归堂去，前箭犹轻后箭深。
宋-释玿-《颂古三十一首》@家财丧尽没丝毫，祗个一身犹恨多。却向池阳最深处，杀人空手不持刀。
宋-释玿-《颂古三十一首》@前得得，后不得，一贯谁知两五百。雨桧萧萧，风松瑟瑟。隔山人听鹧鸪词，错认胡笳十八拍。
宋-释玿-《颂古三十一首》@此儿话计口皮边，点著风驰与电旋。谩说镇州萝卜大，何曾亲见老南泉。
宋-释玿-《颂古三十一首》@当机转处不踌躇，琉璃盘裹走明珠。赵州老子村校书，一条拄杖两人舁。
宋-释玿-《颂古三十一首》@庭前柏树子，一二三四五。窦八布衫穿，禾山解打鼓。
宋-释玿-《颂古三十一首》@无直路，却萦纡。赵州东壁上，依书挂葫芦。有张公吃村酒，李公醉不醒。面南看北斗。
宋-释玿-《颂古三十一首》@利刀截断命根，跳出狐群狗队。拈起万煅蒺藜，铁额铜头粉碎。
宋-释玿-《颂古三十一首》@拶到悬崖撒手时，七斤衫重有谁知。寒来暑往浑无用，挂在赵州东院西。
宋-释玿-《颂古三十一首》@明月大悲院裹斋，铁围山岳尽冲开。猪头象鼻，乌觜鱼腮。石人抚掌呵呵笑，寒山拾得在天台。
宋-释玿-《颂古三十一首》@劫火光中共唱酬，随波逐浪谩悠悠。剖尽衷肠人不会，草鞋拈取盖龟休。
宋-释玿-《颂古三十一首》@投子投子，机轮无阻。要吞即吞，要吐即吐。若还{列刂换带}齿粘牙，争得超今迈古。
宋-释玿-《颂古三十一首》@有是父兮有是子，同条生也同条死。三世如来烈焰堆，互换说法元如此。莫颠言，休倒语，截断葛膝须荐取。
宋-释玿-《颂古三十一首》@塞北千人帐，江南万斛船。菩萨窝裹坐，总谓是虚传。
宋-释玿-《颂古三十一首》@曹山不如，花根本艳。不如曹山，虎体元班。江南地暖，塞北春寒。一把柳丝收不得，和烟搭在玉阑干。
宋-释玿-《颂古三十一首》@隔，穿耳胡僧眼睛黑。东院西边是赵州，观音院裹安弥勒。
宋-释玿-《颂古三十一首》@北禅夜分岁，特地巧安排。维那出只手，线去又丝来。田郎催拍板，鲍老舞三台。若教行正令，活作一坑埋。
宋-释玿-《颂古三十一首》@苦中乐，乐中苦，大唐打鼓新罗舞。寒山烧火满头灰，却笑丰干倒骑虎。
宋-释玿-《颂古三十一首》@有主有宾，有礼有乐。得失是非，如何摸索。才摸索，无上醍醐成毒药。君不见人鹏展翼盖十洲，投窗之物空啾啾。
宋-释玿-《颂古三十一首》@一人牙如剑树，一人口似血盆。一拳还一踢，一踢报一拳。亚竖摩醯顶门眼，不妨亲蹭上头关。
宋-释玿-《颂古三十一首》@我手何似佛手，堪笑紫湖养狗。撞著焦尾大虫，性命输他一口。
宋-释玿-《颂古三十一首》@我脚何似驴脚，拟议知君大错。进前欲饮醍醐，已似遭他毒药。
宋-释玿-《颂古三十一首》@人人尽有生缘，且非夷狄中原。镇府出大罗卜，赵州亲见南泉。
宋-释玿-《颂古三十一首》@佛手驴脚生缘，生缘驴脚佛手。李公醉倒街头，元是张公吃酒。黄龙山裹老婆禅，恰似河阳新妇丑。
宋-释玿-《颂古三十一首》@唇上必并班豹剥，舌头当的帝都丁。自古上贤犹不识，造次凡流岂可明。
宋-释绍慈-《偈》@我祖别行最上机，纵横生杀绝猜疑。虽然塞断群狐路，返掷须不师子儿。
宋-释绍珏-《澹山岩》@使君得佳句，简存如猗好。著之岩石中，千古不可磨。
宋-释绍嵩-《安吉道中》@六尺枯藤了此生，青春作伴日同行。墙头花吐旧枝出，原上人侵落照耕。芳草似袍连径合，乱山如画带溪平。杜鹃知我归心急，啼了千声更万声。
宋-释绍嵩-《宝溪道中》@径直夫何细，云山知机重。朱门均白屋，红叶间青松。野火烧冈草，残阳下远峰。伤心绕村落，倦客独携筇。
宋-释绍嵩-《呈胡伯圆尚书》@自挽狂澜制百川，致君何日不尧年。由来八座尚书贵，盛事骎骎海内传。
宋-释绍嵩-《呈胡伯圆尚书》@文章近日合双行，四海苍生耳已倾。地去秉钧余咫尺，不劳拟议话圆成。
宋-释绍嵩-《呈胡伯圆尚书》@韩李流芳独未泯，先生孤唱发阳春。惠能伎俩元无有，强到朱门谒近臣。
宋-释绍嵩-《城西野行》@三月西城淑景多，晓烟清露暗相和。晚锺未用催归客，闻道新亭更可过。
宋-释绍嵩-《城西野行》@细草疏花自在春，悠悠烟水似天津。垂扬一径深深去，白鸟双飞不避人。
宋-释绍嵩-《酬胡圣闻》@别后沧波路几迷，竹风松雨共凄凄。十年依旧双瞳碧，四海仍传一角犀。池上溶深浮日暖，山中物物是诗题。先生莫道心如铁，可忍红英半着泥。
宋-释绍嵩-《酬敬上人》@浙界残零处，相寻聊解颜。别桥连白石，移榻对青山。有恨春将晚，无机性自闲。天涯将野眼，时见一舟还。
宋-释绍嵩-《酬王主簿示道中所作》@蓼花红淡苇条黄，洛岸秋晴夕照长。雪羽褵褷立倒影，酒旗摇曳出篁。云边雁断湖边月，圩上人牵水上航。输与能诗王主簿，每行吟得好篇章。
宋-释绍嵩-《酬颜对闻监税》@地僻春来静，孤山夕照余。深惭长者辙，新欠故人书。有酒招元亮，无人诵子虚。相从又相别，意绪各何如。
宋-释绍嵩-《酬颜仲华》@客子愁无奈，年来鬓已秋。尘埃自衮衮，勋业转悠悠。岛雾沉晴树，山鸡舞画楼。惠连有新作，一览病应休。
宋-释绍嵩-《春日》@风流尽付小园春，浓麝分香入四邻。何事晚来微雨后，山花知绣草如茵。
宋-释绍嵩-《春日郊行》@稠花乱蕊裹江滨，小雨疏疏向晚晴。逋客未能忘野兴，春来无处不闲行。
宋-释绍嵩-《春日郊行》@城外春风满酒旗，吟怀长恨负芳时。东林夫子知予意，载我而今唱和诗。
宋-释绍嵩-《春日郊行》@芳草斜莆翡翠茵，旧游如梦苦伤神。寒山带郭穿松路，柳絮梨花寂寂春。
宋-释绍嵩-《春日郊行》@春送人家入画屏，草香沙暖水云晴。凝眸不觉斜阳尽，闲恨闲愁触处生。
宋-释绍嵩-《春日郊行》@忽惊春色二分空，满地榆钱逐晓风。黄四娘家谁敢道，古来唯有杜陵翁。
宋-释绍嵩-《春日郊行》@高竹重林接翠微，夕阳分手柘冈西。莫忧世事兼身事，且逐东风进杖藜。
宋-释绍嵩-《春夜书怀》@海内艰难各饱更，鬓毛宁与化工争。春宵思极兰灯暗，晓角初吹客梦惊。壮思不逢韩吏部，绝交益愧孔方兄。到头诗卷须藏却，薄饭粗缯老此生。
宋-释绍嵩-《次韵林仲山》@午梦亦花湿，吟看不忍休。白翻荞处雪，红压驿边楼。砌冷虫喧座，江澄水浴秋。看君有知已，铃阁想迟留。
宋-释绍嵩-《次韵朋上人东湖精舍即事》@开径东湖上，千岩镜裹看。与君频邂逅，此地久盘桓。柳影含云幕，桃花生幕寒。婆娑弄翰墨，清兴寄毫端。
宋-释绍嵩-《次韵王东之郊行》@杖屦寻春事，偷分暇日工。幽花欹照水，独树迥含风。路极阴溪裹，桃开晓色中。一年春好处，分付少陵翁。
宋-释绍嵩-《次韵吴伯庸竹间梅花十绝》@竹间初拆半斜枝，正是周王二月时。竹映梅花花映竹，主人不剪要题诗。
宋-释绍嵩-《次韵吴伯庸竹间梅花十绝》@孤芳高节共亭亭，子细相看似有情。春色恼人眠不得，移床换枕到天明。
宋-释绍嵩-《次韵吴伯庸竹间梅花十绝》@一川修竹映疏花，穿竹微吟路径斜。更好碧溪深院静，月和疏影上檐牙。
宋-释绍嵩-《次韵吴伯庸竹间梅花十绝》@自读西湖处士诗，寻芳长恨见花迟。前程笑到山多处，竹裹横斜一两枝。
宋-释绍嵩-《次韵吴伯庸竹间梅花十绝》@携茶时复过幽亭，寄目悠然上杳冥。好是园林争秀发，梅花白白竹青青。
宋-释绍嵩-《次韵吴伯庸竹间梅花十绝》@雪引春归竹引梅，殷勤今日一时开。知音未出吴公子，长到花时把酒杯。
宋-释绍嵩-《次韵吴伯庸竹间梅花十绝》@池边梅映竹边池，皎月勾添光陆离。堪笑胡雏亦风味，从教横笛月中吹。
宋-释绍嵩-《次韵吴伯庸竹间梅花十绝》@一度春来一度新，夕阳花坞净无尘。负暄孤坐松根石，细看横枝间绿筠。
宋-释绍嵩-《次韵吴伯庸竹间梅花十绝》@日移花影上帘钩，品格堪怜绝比俦。竹外一枝斜更好，眼明端为小迟留。
宋-释绍嵩-《次韵吴伯庸竹间梅花十绝》@竹与梅花相并枝，月明还见影参差。捻梅细比新诗看，酷似梅花太瘦时。
宋-释绍嵩-《次韵杨判院晚春》@杏褪残花点碧轻，残花含恨脱红英。树连翠条围春昼，风入青山送雨声，不办扁舟访安道，何妨莲社醉渊明。如公自是銮坡具，盍与吾君致太平。
宋-释绍嵩-《次韵曾后俊臣即事》@柳暗人家水拍堤，人家随处有柴扉。草中白道穿村去，门外黄尘扑面飞。返照未沉僧独往，暮山时见鸟双归。风从北户来披拂，暗递花香入客衣。
宋-释绍嵩-《次韵朱国器秋夜之什》@二水奔奔鸣屋除，山川澄净九秋余。故人相见自青眼，病叟中间已白须。风射破窗灯易灭，鹤归乔木月难呼。政须送与王摩诘，画我凭栏觅句图。
宋-释绍嵩-《次韵梓上人》@一身无定处，谁见寂寥心。始为江山静，徒云寒暑侵。少孤心易感，漂泊病难任。未遂长栖此，孤怀自不禁。
宋-释绍嵩-《次韵梓上人》@江湖同避地，老眼不供愁。阅世临观美，出门聊散忧。渔盐桥上市，河汉岛前秋。奔走何时了，如今悟解不。
宋-释绍嵩-《翠萝亭书事》@万壑初收雨，鸦声唁客劳。溪寒鱼队散，秋静鸟行高。碧嶂前兼后，青猿断更号。卷帘双眼远，绕舍绿周遭。
宋-释绍嵩-《答朋上人》@争渡行人簇晚沙，归舟天际暮云遮。波生野水雁初下，竹映寒原日已斜。剩欲出门追笑语，可堪垂白各天涯。知公颇有奇章病，戏墨贻嘲栖暝鸦。
宋-释绍嵩-《答一老》@散拙亦自遂，谁能泪堕巾。诗成聊疥壁，道在不嫌贫。老矣曾荣望，颓然只任真。拂衣从此去，四海作闲人。
宋-释绍嵩-《答仲宽》@强半年光属苦辛，生涯如在旧山贫。江南江北闲为客，人去人来恨转新。节裹且追千载事，胸中别作一家春。明年此会知谁健，不问苍生问鬼神。
宋-释绍嵩-《代次登城之什》@上得孤城向晚春，其如衰病只伤神。鼠肝虫臂窥前辈，虹旆星车委后尘。两鬓已霜难讳老，一机何处定非真。愁来只有贤从事，千里相逢如故人。
宋-释绍嵩-《代和韵》@石路无尘竹径开，幽园寻胜独登台。桥边野水通渔路，城上秋山入酒杯。紫闼青云俱未遂，红颜白发递相催。悠悠兰渚动归思，归思临高不易裁。
宋-释绍嵩-《代颜圣闻次韵即事》@渡口水流急，凭栏凝睇劳。远山枫外淡，矮竹苣边高。古来丛青蔼，鳊鱼噀白涛。幽闲无个事，痛饮读离骚。
宋-释绍嵩-《待舟西兴遣闷》@海涌银为郭，吴疆与越连。有山来枕上，无酒到愁边。烈烈寒风起，悠悠落日悬。孤舟未得济，少驻祖生鞭。
宋-释绍嵩-《道中即事》@南浦东冈二月时，迸流穿树堕花随。春风掩映千门柳，多少长条拂地垂。
宋-释绍嵩-《道中即事》@饶水回回转，白云西复东。日斜喧急雨，天阔退飞鸿。薄暮沿西峡，隆寒正北风。兹行有胜事，未敢叹途穷。
宋-释绍嵩-《道中闻百舌》@一径寻村渡碧溪，山花红紫树高低。如今天下无鸣凤，说与春鸟自在啼。
宋-释绍嵩-《道中自遣》@绿暗连村柳，江平不见滩。日烘花气暖，岸曲水流寒。世路今逾窄，客心须自宽。悠悠片云质，溪上更蹒跚。
宋-释绍嵩-《登城》@奔走倦尘埃，登临亦快哉。江城含变态，踪迹共徘徊。古殿桐阴合，秋山晚翠开。相逢吟未足，更拟上高台。
宋-释绍嵩-《登楼》@二月春方好，登楼望欲迷。关情山簇簇，余思草萋萋。小浦依林曲，长天向水低。乡心正无限，恰恰一莺啼。
宋-释绍嵩-《登楼次朋上人韵》@落日生春色，桃花笑不休。鹤飞湖草迥，风止客帆收。远树天疑尽，江平水却流。愁来无处去，为子上高楼。
宋-释绍嵩-《登盘陀石》@盘陀石上少从容，秋色偏宜晚望中。欲赋胜游无杰句，独搔蓬鬓立西风。
宋-释绍嵩-《登杖锡》@登寺寻盘道，那知是与非。冻泉依细石，寒日淡斜晖。村路飘黄落，山禽凌翠微。数声牛上笛，老泪欲沾衣。
宋-释绍嵩-《定慧别业次韵陈子中》@地胜千山会，孤怀行转幽。归云带层巘，远岸送轻舟。绿树莺边合，清泉槛外流。雨余情更逸，端为故人留。
宋-释绍嵩-《东山精舍戏书》@迥碛沙衔日，荒溪众树分。行人随旅雁，寻寺入幽云。远岫林间见，啼莺梦裹闻。湖山虽不语，心绪已纷纷。
宋-释绍嵩-《独步》@独步时凝望，幽襟失所从。烟霞横眼界，天地醉心胸。泽国秋容老，人家水影重。行穷十里岭，回首兴何慵。
宋-释绍嵩-《独游》@幽圃多清致，殊方此日欢。松风欹枕听，春草隔溪看。红入桃花嫩，青还玉宇宽。独游吾有意，终日凭栏干。
宋-释绍嵩-《发长沙》@秋入长沙县，无人画得成。晚风轻浪叠，落日乱蛩鸣。一雨洗烦暑，千山指去程。回期谁可定，行乐且吾生。
宋-释绍嵩-《泛湖》@六月西湖锦绣乡，新诗满眼费平章。移舟水溅差差绿，吹面轻风与送香。
宋-释绍嵩-《泛湖》@久客欣无事，扶衰上野航。乃云覆阴谷，初日放晨光。杨柳千寻色，荷色一路香。西湖天下胜，谁与共平章。
宋-释绍嵩-《放舟戏书》@放缆山溪一叶轻，树头半落半犹青。竹问飞下双鸂鶒，天作人间小画屏。
宋-释绍嵩-《放舟戏书》@再岸萧萧芦荻秋，斜风细雨转船头。年来频作江湖梦，须向山阴上小舟。
宋-释绍嵩-《凤口寺》@古柏间松篁，山光接水光。园林春婉娩，云水日相佯。苒苒花明岸，稍稍竹过墙。冥搜得诗窟，台馆晓苍苍。
宋-释绍嵩-《凤山即事》@久欠游山债，因寻溪上村。风沙轻漠漠，烟树远昏昏。土甑封茶叶，石泉通竹根。榰筇聊小立，老子笑无言。
宋-释绍嵩-《凤山西亭戏书》@日日西亭上，凭栏取次看。绕崖云惨惨，浥屦露团团。昼景委红叶，松香掩白檀。平生勋业意，开镜影相懽。
宋-释绍嵩-《感恻》@路入南云下，江回隔近村。水深风浩浩，山远雾昏昏。仰首羡飞鸟，流年只断魂。客心兼暮色，感恻复何言。
宋-释绍嵩-《感山旧事》@爱此栖心静，陶然度岁华。放慵真有味，化俗独无涯。隔沼连香芰，疏篱带晚花。细评清绝处，倚杖看蜂衙。
宋-释绍嵩-《浩西堂见和因再用韵》@无钱使鬼故宜休，已失装怀万斛愁。况有西湖好山水，一帆还自上归舟。
宋-释绍嵩-《浩西堂见和因再用韵》@老景人情一羽轻，绊身何用尚浮名。备尝世事灰心久，更问侬当作麽生。
宋-释绍嵩-《浩西堂见和因再用韵》@萧条四壁是闲居，老子而今非故鱼。大抵人生只如此，只消如此看何如。
宋-释绍嵩-《浩西堂见和因再用韵》@镜中老色日侵寻，更有江湖万里心。心行故人知此意，为吾因掉白头吟。
宋-释绍嵩-《浩西堂见和因再用韵》@每惭疏散为吟诗，说破当知未大奇。似此误人多少事，如何两鬓不成丝。
宋-释绍嵩-《浩西堂见和因再用韵》@行尽天涯西复东，大家闲作卧云翁。纷纷燕雀休相羡，得丧悲欢尽是空。
宋-释绍嵩-《浩西堂见和因再用韵》@笑杀人来断杀肠，可怜赢得鬓成霜。人情易变乃如此，祗有江山不改常。
宋-释绍嵩-《浩西堂见和因再用韵》@道方时险拟如何，今古疏愚似我多。否去泰来终可待，尚须客裹访蹉跎。
宋-释绍嵩-《浩西堂见和因再用韵》@小园和雨扫莓苔，个个圆如济世财。丘壑同盟从已定，莫谈休咎动寒灰。
宋-释绍嵩-《浩西堂见和因再用韵》@沙边鸥鹭日相亲，老去光阴非我春。百巧从来知是妄，独援诗笔得天真。
宋-释绍嵩-《和陈尧臣》@羡君潇洒有余清，霜翮摩霄万里情。冰雪照人徐孺子，篇章高体谢宣城。摇窗竹色留僧语，步野风寒散酒酲。明日岳阳楼上去，不妨谈笑又诗成。
宋-释绍嵩-《和崇上人》@松下中峰路，疏阴偃盖清。远云收海雨，数雁过秋城。抚事心犹壮，卑栖气未平。近来唯此乐，高韵寄闲情。
宋-释绍嵩-《和将自然》@岁月悠悠一梦中，荣枯消得几何功。宁为宇宙闲吟客，岂是江湖把钓翁。山口断云怜旧路，沙边微雨湿孤蓬。饭余鼓腹聊行乐，立尽疏帘落絮风。
宋-释绍嵩-《和曾后臣》@沉醉无期即是乡，暂偷闲卧老僧床。纵游籍草花垂酒，陈迹题诗蜗篆梁。故国山川皆梦寐，天涯形貌各昂藏。芭蕉叶上三更雨，一阵疏来一阵狂。
宋-释绍嵩-《和自然》@客裹唯君数往还，笑谈终日尽君欢。敢将古道为吾事，已作归心即自宽。露草欲随霜草尽，泉声长带佩声寒。月生更爱栏干影，未厌殷勤达曙看。
宋-释绍嵩-《和自然》@南北三年一解携，曾书蕉叶寄新题。知渠已富江山句，英誉自成桃李蹊。坡底诗人梅底醉，云间秋雁水间楼。千岩万壑时相忆，迢递寻君梦不迷。
宋-释绍嵩-《贺黄少府受辟》@天下无双双井黄，妙龄联辔战文场。东南一尉癯负外，请试君方肘后方。
宋-释绍嵩-《贺黄少府受辟》@风流文采旧家声，玉尘高谈四座倾。他日亲知问官况，三年民戴尉曹清。
宋-释绍嵩-《贺黄少府受辟》@一鹗新收荐士书，从今价重百车渠。麒麟步舞开天上，会见含香近紫虚。
宋-释绍嵩-《横翠亭书怀》@小葺茅茨紫翠间，门当宫道不曾关。剪裁风月聊堪醉，奔走尘寰出老颜。半局残棋消白昼，十年归梦满青山。江城今可徘徊处，莫怪频频此往还。
宋-释绍嵩-《横山雨中戏作》@春风相引与诗情，江上闲冲细雨行。最感横山山上塔，几回相送复相迎。
宋-释绍嵩-《胡伯圆尚书以松山虚席力招补其阙辄辞以小诗》@懒性如今成野人，苍颜白发不时新。自知潦倒无余事，乞取山林放旷身。
宋-释绍嵩-《湖山堂晚坐》@木叶落时节，湖山向晚晴。移床桥上坐，看客海边行。寂寂饶孤兴，悠悠送此生。遣愁聊觅句，那敢谓长城。
宋-释绍嵩-《即笔》@小阁称幽隐，群峰竞秀尖。村舂雨外急，秋色望中添。世事已黄发，忘情付黑甜。从渠造物巧，未怪老夫潜。
宋-释绍嵩-《即事》@残日住孤馆，虚廓绕几乃。沙鸥背人去，江雨带潮来。古驿怪藤合，霜花错节开。时因念衰疾，独与暮猿哀。
宋-释绍嵩-《寄元藏主》@度岁不相见，别来春又春。纵横皆失计，谈笑亦何因。乡思盈愁望，形衰恨道贫。掩扉当太白，愿卜子为邻。
宋-释绍嵩-《见张明府》@声采当年陆士龙，为官古雅少人同。柱天勋业须君了，更用文篇续国风。
宋-释绍嵩-《见张明府》@善政忻闻老父评，甘棠不翦向来荣。伫看孤洁成三考，千古无人继盛名。
宋-释绍嵩-《见张明府》@宏博自居韩柳前，素王妙道况亲传。圣朝未有徐州相，莫读当时归去篇。
宋-释绍嵩-《见张明府》@雅淡天姿固可知，能除疾瘼似良医。道涂夸客无他语，道是徵黄有近期。
宋-释绍嵩-《见张明府》@江表人材独数公，南朝台阁是家风。景星但欲争先睹，还许从容广座中。
宋-释绍嵩-《江上》@春岸波平汀草深，江云黯黯作愁阴。诗材眼界知多少，欲罢不能聊一吟。
宋-释绍嵩-《江上》@弱柳垂江翠，惊湍拍岸浮。烟生山欲尽，春半水争流。棹倚袁宏渚，云凝庾信愁。艰难念时事，衰谢不能休。
宋-释绍嵩-《江上对月》@北渚牵吟兴，何妨语夜阑。天宽云出谷，春至草生滩。练练长江静，骎骎半臂寒。老翁扶杖立，空对烂银盘。
宋-释绍嵩-《江上偶谒什上人》@在路日已久，此心谁与论。一言知具眼，万里独消魂。辍棹丹枫蒲，扶筇白水村。纵情犹未已，吟扣野僧门。
宋-释绍嵩-《江上晚立》@沙晚低风蝶，汀烟入夜舟。日依平野没，月涌大江流。书懒聊遮眼，诗成自点头。此时临水叹，一倍不禁愁。
宋-释绍嵩-《江上嬉行和永上人》@飞花满眼句纵横，江上闲吟立又行。正是如今江上好，薰风尽日语流莺。
宋-释绍嵩-《江亭小憩》@不到兹亭久，轩窗眼界开。江流翻白浪，树影扫青苔。有鸟衔花出，无人送酒来。快然心自适，此地亦悠哉。
宋-释绍嵩-《郊行》@桑柘晴川口，林深一径存。披云登断岭，隔水见前村。春去花无迹，崖倾洞有门。郊行聊着眼，疑是武陵源。
宋-释绍嵩-《郊行》@默默看云旋旋行，风光清美日华明。愁肠断处春何限，勾引诗人太瘦生。
宋-释绍嵩-《郊行》@花落江堤簇晓烟，游人柳外蹙秋鞑。直须分付丹青手，画出清明二月天。
宋-释绍嵩-《郊行》@出门纵步细哦诗，正是山中多景时。顾我於兹诗有兴，流莺百啭最高枝。
宋-释绍嵩-《解嘲十绝呈浩西堂》@残骸已废自知休，少不愁穷老岂愁。坎止流行聊尔耳，一身随世作虚舟。
宋-释绍嵩-《解嘲十绝呈浩西堂》@世缘自觉逐时轻，可要王侯知姓名。未合白头今已白，知渠何事太忙生。
宋-释绍嵩-《解嘲十绝呈浩西堂》@江湖放浪未宁居，处世真同逐队鱼。但愿一生长若此，时清不问命何如。
宋-释绍嵩-《解嘲十绝呈浩西堂》@或堪时序苦侵寻，留滞谁知此日心。万事转头如堕甑，忘怀未得是微吟。
宋-释绍嵩-《解嘲十绝呈浩西堂》@中年养病只吟诗，心迹悬知两崛奇。莫笑吾侬耽此癖，镜中赢得鬓成丝。
宋-释绍嵩-《解嘲十绝呈浩西堂》@浩然南北与西东，自笑今为白发翁。毕竟浮生谩劳役，一场大梦到头空。
宋-释绍嵩-《解嘲十绝呈浩西堂》@崎巇世路九回肠，两鬓年深一镜霜。身事龙锺应是分，谁知贫乐异寻常。
宋-释绍嵩-《解嘲十绝呈浩西堂》@不知经世意如何，转看人情败意多。赖有好山供客眼，此生吾亦未蹉跎。
宋-释绍嵩-《解嘲十绝呈浩西堂》@杜门芳草与苍苔，况是囊无挑药财。莫汉劳生三十九，人间万事要寒灰。
宋-释绍嵩-《解嘲十绝呈浩西堂》@平居懒与慢相亲，养掘藏愚春复春。已信此心安此命，世情奈值不容真。
宋-释绍嵩-《解舟》@落日放船好，波恬尔许平。水光浮棹碧，山意入诗清。世路方行险，江人莫问程。顺流风更顺，飒飒片帆轻。
宋-释绍嵩-《解舟》@落日放船好，长河水接天。远林翻急吹，孤棹正悠然。风搅平云阵，波轻片雪连。前村鸦噪断，极目仰联翩。
宋-释绍嵩-《客次感怀》@投老诗成癖，愁生为客途。烟云长在目，山水暂游吴。远意极千里，归心寄九衢。一身仍更病，意绪日荒芜。
宋-释绍嵩-《客邸昼寝起而追程》@客裹无聊久合并，梦回南北昧平生。苦吟风月唯添病，独冒烟岚促去程。城外诸峰迎落照，花边白犬吠流莺。阮途未用嗟漂泊，自有孤云识此情。
宋-释绍嵩-《客思》@欲暮多羁思，客行悲故乡。背关余古木，落叶堕寒霜。驿树收残雨，柴门掩夕阳。此身南复北，双鬓易苍浪。
宋-释绍嵩-《客夜偶成》@万里长为客，穷愁岂自宽。年衰发种种，幽集夜漫漫。风卷湖烟静，云收溪月寒。天涯少知遇，唯有醉江干。
宋-释绍嵩-《客中戏书》@杖屦行崖表，江山故作妍。扪萝怀鸟道，踏石过溪泉。野湿禾中露，秋明树外天。白头何所恨，随处一欣然。
宋-释绍嵩-《客中戏书》@远笛招幽响，无人行归堆。马嘶游寺客，鸦护落巢儿。日转槐阴暮，天高秋气悲。还应重风景，时作一篇诗。
宋-释绍嵩-《口占》@谷口残春黄鸟稀，野梅山杏暗芳菲。百千幽胜无人见，红白路花相杂飞。
宋-释绍嵩-《口占》@江上有微径，渔人四五家。野船明细火，宿雁起圆沙。峡口闻猿夜，秋星见客槎。徘徊幽兴尽，更觉在天涯。
宋-释绍嵩-《哭黄少府》@在节群公倡，儒科幕冉颜。远分天子命，长觉吏徒闲。秋入篇章裹，川行翰墨间。壑舟今已矣，老泪为渠潸。
宋-释绍嵩-《兰亭书事》@苍岸古木霭烟萝，风俗犹闻晋永和。绿树碧檐相掩映，青鞋黄帽饱经过。还缘世遇兵戈闹，颇觉闲消日月多。盘礴幽窗觅诗处，月明天色白连河。
宋-释绍嵩-《列岫亭书事》@极浦遥山合翠微，週乃秀色自清机。长江淡淡吞天去，白鸟翩翩接翅飞。屐齿苔痕犹故迹，露沙霜树映斜晖。牧童何处吹羌笛，哧得巢禽不敢归。
宋-释绍嵩-《临川道中》@历历沿荒岸，初闻落日蝉。江化铺浅水，村馆复临川。径仄傍无地，峰回别有天。吾行吾自返，兹意与谁传。
宋-释绍嵩-《临川道中怅然有感因作遣情》@路傍官河一带长，风帆沙鸟认微茫。人生行乐知能几，世事多虞只自伤。破衲卷云秋漠漠，淡烟斜日晚荒荒。不堪吟罢东回首，底处青山是故乡。
宋-释绍嵩-《留题江亭》@晚凉闲步向江亭，山色偏於晚有情。采索平时墙婉娩，飞花满眼句纵横。五峰遥拱千岩秀，四水萦纡十里程。鹊噪鸦啼俱喜色，望中浑恐是蓬瀛。
宋-释绍嵩-《柳》@江头杨柳麹尘姿，斜压渔家短短篱。日暖游丝飞絮落，和风得路合偏吹。
宋-释绍嵩-《旅次》@树势分孤垒，江流复旧痕。断桥斜取路，小径曲通村。山叠云霞际，林垂橘柚繁。个中有佳句，欲就已忘言。
宋-释绍嵩-《旅暮即事》@万壑初收雨，湖声正寂然。薄衣临积水，归鸟度平川。仙裳云边树，春风寺外船。诗成见新月，目极向遥天。
宋-释绍嵩-《鄮山道中答印上人游乳窦》@鸦啼古木乱云深，地带河声足水禽。檐雨滴秋残旅梦，夜堂羽磬发禅心。五年乳窦峰前路，十里尘媒溪上林。满目云山俱是乐，故人携客作幽寻。
宋-释绍嵩-《南山书怀》@日色今朝分外明，湖光浩气共澄清。鸣啼绿树穿花影，水泛青山入古城。眼下见荣还见辱，病中嫌雨又嫌晴。衰迟自喜添诗学，三十年来掉臂行。
宋-释绍嵩-《偶成》@谁复知予懒是真，平生自信解甘贫。苦无名位高今世，为有烟霞伴此身。长掩柴荆避寒暑，犹将谈风对风尘。只今那得王摩诘，状取江湖太古民。
宋-释绍嵩-《偶兴》@暖日薰杨柳，溪风为肃然。浣衣逢野水，拥锡上泷船。元是沧浪客，闲寻空谷泉。病来诗久废，喜此得终篇。
宋-释绍嵩-《偶作》@孤锡依京寺，悠悠过一生。有山供杰句，无地可归耕。燕竞波中影，棋添局上声。流年衰此世，寂寞不胜情。
宋-释绍嵩-《陪赵知府登桃岭山亭》@谁向云端着此亭，檐前树木映窗棂。野田流水溅溅白，芳草随人段段青。春服照尘连草色，云萝幽信寄茶经。史君领客周遭看，锺送遥帆落晚汀。
宋-释绍嵩-《栖霞道中》@路僻闲行远，溪将罨画通。飞泉高泻月，细柳乱摇风。畎亩孤城外，山川暮霭中。旷然忘所在，心与白云空。
宋-释绍嵩-《憩窦园因题池亭》@午枕藜床梦忽惊，窦家园裹有莺声。半生客路逢佳节，万瓦脚跟开化城。鸂鶒刷毛花荡漾，蒲萄上架月纵横。谁教并向此中见，清杀诗翁老不胜。
宋-释绍嵩-《憩江寺》@众岫耸寒色，长溪抱碧岑。波倾三峡急，树合四时阴。野寺江天豁，禅房花木深。幽帘宜永日，闲坐听春禽。
宋-释绍嵩-《憩江亭》@花露湿晴春，坐无车马尘。江流青草岸，波闪白龙鳞。往事如今日，知心似古人。殷勤听渔唱，闲趣自相亲。
宋-释绍嵩-《憩灵隐写怀》@莫恨征途远，题诗记独游。十年行路饱，万里此生浮。宇宙知何极，山川慰久留。倚栏哦五字，不觉散人愁。
宋-释绍嵩-《憩南屏》@窈窕阶除天一方，隔帘时有芰荷香。老僧瀹茗供清兴，不负西湖五月凉。
宋-释绍嵩-《憩颜子予海山别业》@群峰当户晓岚晴，杨柳风和日听莺。郭外春山明锦绣，门前弱水即蓬瀛。期登野阁闲应甚，来惯幽禽近不惊。独凭栏干意难写，绿桑疏处哺牛鸣。
宋-释绍嵩-《钱清登舟》@日落相携上小舟，客程难尽水空流。潇潇细雨蓬初闭，万里一帆随白鸥。
宋-释绍嵩-《钱清解舟有感》@解缆浙江头，真成汗漫游。山川元历历，云水自悠悠。举翮笼水鸟，归心水上鸥。夕阳谁共感，一雁度南楼。
宋-释绍嵩-《遣怀》@巡礼诸方遍，无心问世缘。东西南北路，一十二三年。夜色临城月，猿声隔树烟。坐来幽兴在，对景觅诗联。
宋-释绍嵩-《遣怀》@抱瘵便秋晚，无言祗自知。是身多落寞，半世足飘离。静阅王维画，闲围李远棋。慨然叹时命，转觉命堪疑。
宋-释绍嵩-《遣怀》@落拓无生计，放怀使所便。托心时散帙，即事偶成篇。此道欣逢泰，平生祗信缘。殷勤伴幽独，松亚小窗前。
宋-释绍嵩-《遣怀》@学懒真成懒，龙锺志未酬。此生多轗轲，何处不迟留。勋业频看镜，寒盟得问鸥。羁愁难尽遣，愁尽自无愁。
宋-释绍嵩-《遣怀》@淹泊宁吾愿，年光送老来。只知闲说话，但觉旅怀开。此路方知已，唯天台是媒。冥搜无好语，也辱片云催。
宋-释绍嵩-《遣意》@一生生计祗长贫，迹近群鸥意倍亲。旧喜读书今懒读，寒灰枯木仅堪伦。
宋-释绍嵩-《庆元道中》@临溪柳带正依依，落絮因风特地飞。岛上断云垂极浦，城头初角送残晖。闲过绮陌寻高寺，谩绕清流欲浣衣。重到张公泊船处，家家扶得醉人归。
宋-释绍嵩-《秋日湖上憩水仙祠》@万木已西风，千山景象通。岸拖秋草绿，日抹半山红。穴蚁苔痕静，诗人眼界空。水仙来往处，脉脉兴何穷。
宋-释绍嵩-《秋夜忆亲庭有感》@碧涧寒侵屋，高林露气清。空窗闲月色，密竹动秋声。宴坐游三昧，邻谈喧五更。两亲今正老，此别不胜情。
宋-释绍嵩-《曲江解舟》@动静非常态，此行风正秋。巉巉孤棹起，渺渺大江流。蝉噪日将落，烟生山欲浮。无心与时竞，吟凭钓鱼舟。
宋-释绍嵩-《曲江野眺》@偶来清赏曲江头，人自无言水自流。欲作新诗图画取，乱峰寒木更孤舟。
宋-释绍嵩-《散策》@杨柳斜牵一岸风，驿楼高倚外阳东。无穷涧草纵横绿，入我香奁境界中。
宋-释绍嵩-《散策》@江上云亭霁景鲜，画屏展尽一山川。迟迟欲去犹回首，目尽孤烟白鸟边。
宋-释绍嵩-《山居即事》@何处成吾道，深居绝送迎。竹扉常昼掩，野径得闲行。万壑树声满，千岩暑气清。相看两不厌，天际一山横。
宋-释绍嵩-《山居即事》@山色堆蓝重，风烟野外嘉。与闲为活计，祗者是生涯。虽有明时约，端无外物华。人生贵知足，此兴未尖赊。
宋-释绍嵩-《山居即事》@气味闲中好，居疑与世分。销愁何用酒，娱意莫如文。穴暝云初上，山高日易曛。近来心更静，清绝洗妖氛。
宋-释绍嵩-《山居即事》@独坐空山裹，闲寻物理幽。人情正苦暑，诗兴得高秋。衰谢多扶病，功名安足谋。自嗟疏野性，肯伴白云休。
宋-释绍嵩-《山居即事》@老去慵仍甚，幽欢良自如。性将时共背，身与世俱疏。水色含群动，秋容淡夕虚。惬心皆乐事，真作野人居。
宋-释绍嵩-《山居即事》@拂石玩林壑，凛然天欲秋。竹风连野色，舍影漾江流。碧嶂云初合，遥峰雨半收。山居自清绝，不梦世间游。
宋-释绍嵩-《山居即事》@掩望闲欹枕，身心俱寂然。蹉跎已甘分，游息或谈玄。独得万古意，何劳百响煎。功名与世事，欲问即攀缘。
宋-释绍嵩-《山居即事》@径转危峰逼，遍令两眼明。凉风吹咏思，幽竹送寒声。砧响家家急，溪阴寸寸生。含情不得语，拂石记闲名。
宋-释绍嵩-《山居即事》@病目书淫歇，熏炉炷麝煤。山将落日去，风带旧寒来。微霰疏还密，虚堂闭复开。无人语心事，永日坐徘徊。
宋-释绍嵩-《山居即事》@老罢休无赖，吟诗报答闲。圆扉长寂寂，腾口任{左口右颜}{左口右颜}。护塔云偏重，栖林鸟自还。荣枯不经意，何用密防奸。
宋-释绍嵩-《山居即事》@独立柴荆外，孤吟四望频。晴山云罨画，深谷鸟声春。老觉文章退，闲知气味真。穷居那敢恨，虚白自为邻。
宋-释绍嵩-《山居即事》@永日翛然坐，春风苦唤行。笋舆穿树色，竹坞度锺声。雨恶天光淡，山穷地势倾。苔矶清境裹，花湿转分明。
宋-释绍嵩-《山居即事》@此地真奇绝，何须屋万间。穿林邻虎穴，隔水是尘寰。保甲元无籍，讹邪自不关。安闲有深味，未敢负云山。
宋-释绍嵩-《山居即事》@早晚无尘事，清心白日长。水烟通径草，冰玉入诗肠。远峤收残雨，空林挂夕阳。此时何限兴，幽鸟语如簧。
宋-释绍嵩-《山居即事》@碧树高岩底，柴门引径斜。采茶寻远涧，护药插新笆。澄水含斜汉，寒空散晚霞。寂寥无与晤，聊欲玩烟花。
宋-释绍嵩-《山居即事》@物色催年老，谁令眼界幽。不忧缘不动，无意亦无求。寂寞了闲事，迂疏却自由。功名今晚矣，萍梗任飘流。
宋-释绍嵩-《山居即事》@静境绝过从，昼门开更慵。荒林失轻雾，寒日下危峰。曳履寻花圃，搜诗到暮锺。谁言淹泊意，无酒为浇胸。
宋-释绍嵩-《山居即事》@古屋茆茨小，寒林春自芳。坞深人不到，花落树犹香。事去青山在，闲知白日长。禅心真已静，笑失昔时狂。
宋-释绍嵩-《山居即事》@雨后江山绿，蝉声若唤人。岩花随处发，官柳首行新。风月充三益，林泉是四邻。杖藜林下去，且作自由身。
宋-释绍嵩-《山居即事》@衰落暗成病，如何不白头。百年长扰扰，万事祗悠悠。耕凿资余力，行藏独倚楼。却因虚淡极，忽觉此生浮。
宋-释绍嵩-《山居遣兴》@百衲老空林，疏慵倦九箴。浮沉千古事，去住两乡心。绝顶无禅侣，忘言有匣琴。感多聊自遣，时复一闲吟。
宋-释绍嵩-《绍兴道中》@古岸侵烟出，沙冈拥地形。断桥人寂寂，竟日雨冥冥。丘壑胸中事，乾坤水上萍。诗成何用好，聊以记飘零。
宋-释绍嵩-《绍兴即事》@柳色葱葱官渡平，梨花吹雪度清明。山从海岸装吟景，寺倚云峰更晚晴。潮水忽生添野水，春城何忍作空城。黄莺久住浑相识，故作林间求友声。
宋-释绍嵩-《示德圆》@莫因居此与名疏，未可唐捐肘后书。昼短夜长须强学，青春不再汝和乎。
宋-释绍嵩-《书事》@松盖环清韵，秋风倚杖前。栖毫思确论，击竹自忻然。高鸟翔云外，孤亭恰水边。幽居经宿雨，无处不潺湲。
宋-释绍嵩-《疏山途次》@路曲山隈一迳通，天开地辟幻金宫。溪桥袅袅穿黄落，雁字联联写碧空。唤客不须嫌酒恶，昔贤何必哭途穷。生涯淡淡随缘过，休把行藏问化工。
宋-释绍嵩-《送别一西堂》@一老说淡话，志怀绝险艰。别离从阙下，游戏且人间。落羽羞言命，临岐强破颜。住山须鈯斧，此句急追还。
宋-释绍嵩-《送别永上人》@四海无拘系，飘然不可留。泄云分叠巘，落日满行舟。举世谋三窟，余生老一丘。对床清约在，后会必经秋。
宋-释绍嵩-《送别周上人》@此地是何乡，悬帆兴甚长。山光分首暮，草气入林香。断岭云归白，栖鸦噪日黄。他年重会面，玄鬓莫疑霜。
宋-释绍嵩-《送客归戏书》@险尽途方坦，溪鸣锦幄傍。暝烟沉古道，幽草恋残阳。寂寂春将晚，迢迢日自长。东门因送客，行得汗如浆。
宋-释绍嵩-《送黎主簿》@及瓜一笑上浮艎，孤淡无君得趣长。秋月春花入牙颊，锦机绣段出肝肠。诗题寺壁云根润，江送蓬婆雪汗香。丞相旧知为学苦，回轩应问石渠郎。
宋-释绍嵩-《宿山居》@中庭淡月照三更，环堵翛然表裹清。深夜欲眠眠未得，一溪秋水枕边声。
宋-释绍嵩-《宿绍兴》@小舟夜宿越州城，卧看星河尽意明。漏鼓乍听连岸响，好风佳月总同盟。
宋-释绍嵩-《宿疏山》@竹舆穿雨上疏山，寒涕重颐独掩关。病客欲眠浑不寐，白猿啼在白云间。
