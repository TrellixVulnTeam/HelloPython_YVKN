明-吴宽-《恭题宣庙画所翁画龙图》@黑云作雨初收脚，似有飞龙露头角。恍然拈笔欲写之，目眩金鳞仍走却。所翁好龙非好真，真龙自为龙传神。小臣稽首不敢视，龙去鼎湖经几春。
明-吴宽-《题赤壁图》@江流东绕千尺堤，山鹘上结危巢栖。游人夜半放舟过，举酒试说曹征西。征西当年下江浒，八十万军尽貔虎。眼中见惯刘琮徒，吴蜀区区何足数。舳舻相衔千里连，气吞孙刘欲冲天。岂知策士已旁笑，笑彼远来非万全。长江之险人能共，不独阿瞒兵可弄。东吴会猎尺书驰，权也难将首亲送。帐底拔刀军令行，如此奸雄安足惊。周瑜早已借前箸，黄盖何曾论五兵。五兵争如一炬火，北军败走南军坐。纷纷燥荻与枯柴，乘取便风才卜舸。波涛起立半天红，强橹灰飞一夕空。平生亲手注《孙子》，未信水军能火攻。谁云此行才足耻，更闻裹疮归淯水。玄武池头计已疏，铜爵高台坟上起。当今四海为一家，三国争雄真可嗟。尚想纶巾巡垒堞，犹将折戟洗泥沙。武昌夏口东西路，画史分明入毫素。空余赤壁付游人，赢得坡仙作词赋。
明-吴宽-《春溪聚禽图》@春溪远发春山中，一夜好雨溪流通。绿波泛涨渺无际，但见桃花千树红。鸳鸯鸂鶒何容与，散乱中流锦为羽。仓庚独似避游人，去踏花枝落红雨。草深哺子芳洲晴，叶暗仍闻求友声。展图便有会心处，放棹欲作春溪行。玄裳缟衣彼何者，为恋高松倚平野。莫论鸿鹄志安知，名字俱摽在《埤雅》。
明-吴宽-《登故友史西村小雅堂》@路绕黄家溪水长，春风洒泪复登堂。草荒求仲常来径，尘满元龙旧卧床。分手死生嗟契阔，伤心聚散觉凄凉。高丘数尺栖神地，碧树争凋不待霜。
明-吴宽-《题陈宪副卖书图后》@过门作别意何如，为说嘉禾去卖书。倏过驿程轻是舸，久知家具少于车。古人糟粕犹酣甚，旧日筌蹄岂弃余。莫把卖书图也卖，要看清节正须渠。
明-吴宽-《渡口驿遇风》@黄沙障天天半昏，炮头风急万马奔。何人去塞土囊口，天与河流一色浑。旷野麦苗才尺许，只见风来不见雨。雨师风伯不相能，彼苍高高奈何汝。
明-吴宽-《叹右厢前枯梨树》@庭院阴疏日又西，翛然相对有枯梨。霜前少叶遭虫蚀，月下无枝借鸟栖。不及蒹葭犹倚玉，争如桃李自成蹊。吾生老态还同此，秃鬓临风句强题。
明-吴宽-《咏吏部后园草木与屠公倡和》@城南春色晓移来，妆点园林锦作堆。嫩绿不须将叶认，淡红已是当花开。玄都自发刘郎咏，幽谷还教谢判栽。此日公门深似许，昼长高锁正抡材。
明-吴宽-《梨》@名果先从张谷来，纷纷碎雪欲成堆。淡妆自把娥眉扫，巧笑谁将瓠齿开。园子岂求他种接，主人能使及时栽。夭桃灼灼惊凡目，缟素应甘自不材。
明-吴宽-《李》@萧森何处为舁来，曾带荒园宿土堆。燥壤岂劳长瓮灌，低枝不碍短篱开。敢将艳色夸桃树，胜要清阴乞柳栽。赖有当时仙种语，为薪莫漫比樗材。
明-吴宽-《竹》@种处能招凤鸟来，月明清影拂书堆。笋鞭遇石犹斜出，花米逢春莫乱开。此物似贤今合荐，吾家医俗旧曾栽。若从后圃论高节，梨白桃红孰取材。
明-吴宽-《杏》@花信风寒已早来，隔墙俄见赤云堆。并头两树长相倚，屈指三春始得开。曲水少年谁复探，公门今日要兼栽。莫言结实供人啖，破核还堪作药材。
明-吴宽-《马蔺草》@难呼童子上阶来，头发髼松乱作堆。丰草舞风真错认，繁花浥雨欲争开。长镵荷处休教，高岸崩时合用栽。谁拟棕榈为拂子，杜陵诗里独怜材。
明-吴宽-《紫芥》@满目斓斑布地来，春风惊见锦灰堆。菜根作苦终嫌咬，茗叶浮香为拨开。何处兔葵嗟竞掇，昨朝马蔺悔多栽。传闻此种番邦致，用向中华亦楚材。酴醾玉簪春色秋光递往来，凭阑数尺土高堆。翠摇钗股风吹堕，玉削簪头露濯开。山谷诗中那忍摘，唐昌观里合求栽。花容清丽人争爱，谁向周书问梓材。
明-吴宽-《牡丹》@嫣然国色眼中来，红玉分明簇一堆。最爱倚阑如欲语，缘知举酒特先开。洛中旧谱头须接，吴下新居手自栽。若向花间求匹配，扬州琼树是仙材。
明-吴宽-《芍药》@品高真自广陵来，旧谱空怜壁角堆。千叶连云如并拥，两枝迎日忽齐开。诗中相谑何须赠，担上能赊也用栽。记取今年才看起，醉吟多藉曲生材。
明-吴宽-《太庙候祭复游东园》@百亩园依清庙开，去年初夏忆曾来。繁花落尽留红叶，新笋丛生带绿苔。北阙倚云通剑佩，南宫隔水见亭台。令人顿作山林想，况有萧萧白发催。
明-吴宽-《哀文宗儒》@吾乡沈衢州，远致尺书在。发书报文侯，有疽发于背。我忧体肥人，此疾恐为害。犹冀有良医，或倚以致瘥。忧怀适浃旬，浙疏驰独快。乃六月七日，死期特兼载。哀哉此良牧，天夺真可怪。念昔为永嘉，勤政略不懈。豪民户先锄，淫鬼祠必坏。抚下自有术，百里免凋瘵。及此领郡符，先声过疆界。穷谷争出迎，耄倪总罗拜。君初闻再起，仕路厌行迈。因察民情欢，下车始无悔。爬梳积弊源，一旦决欲溃。坐堂日孜孜，访问及细碎。孰为狼所贪，孰为蚊所嘬。犴狱满冤囚，亲手为破械。去岁东海涯，光气作妖怪。横飞类鬼车，数丈无首戴。具疏即自劾，遂及弊事概。谓此如许除，吾宁自引退。有司格不行，当道有窒碍。公退长太息，空负民所爱。吾惟尽职业，庶偿为守债。使民自按堵，守法勿就逮。百家立为约，礼义相告戒。民曰贤侯言，敢不各敬佩。君终抱忧思，弊事卒吾败。大者如盐铁，骨髓竭称贷。彼力固已穷，吾体亦真惫。遥遥走一使，求去乃至再。知己总爱才，不使投匦内。孰知今日事，俄有此变态。凡君求归休，民辄叹无赖。群情达铨曹，以及寮与寀。今也魂茫茫，棺归只空廨。岂惟民无依，失侣嗟我辈。久为晚年期，几杖作乡会。对酒乏清言，临事无善诲。城西多旧游，山色愁晚对。有穴未及临，泪尽继以慨。
明-吴宽-《刻李贞伯篆书海月庵扁》@篆法久欲绝，李公得真传。近时乡先辈，仿佛如滕权。昔为我题扁，握笔指腕悬。顾盼张髯须，起立竦背肩。俯仰为陈迹，屈指十五年。破屋垂雨溜，庳墙上蜗涎。三字被侵蚀，黑騕犹高县。海月夜照之，墨光却新鲜。正如公性气，精悍老犹然。见物不见人，吴山隔重泉。惜哉不可作，手迹忍弃捐。寿以西川木，良工善雕镌。庶几如坐对，仰面在屋椽。
明-吴宽-《题高房山山水》@燕南蹙翠维房山，高公昔者生其间。戏拈画笔少明豁，玉女峰亚垂烟鬟。积雨初收隔春树，望见人家鸣边住。亦知中有王维诗，行到水穷无觅处。
明-吴宽-《送李世贤赴南京礼部侍郎》@都门无计可留公，况是秋来有便风。尚忆陆机游洛下，莫疑张翰向江东。词林前辈晨星少，乡社无人海月空。定有天书还召入，暂将留务托南宫。
明-吴宽-《园中即景》@萍藻多从雨后生，绿波常共小池平。朱藤覆满休轻剪，待看繁花映水明。
明-吴宽-《新制方竹杖》@紫玉新裁恰过肩，斑斑四面带湘烟。病躯藉尔能扶直，巧手烦渠莫削圆。世事固知方则止，时人应道曲能全。此生得免模棱诮，晚节相依尚挺然。
明-吴宽-《夜坐闻砧》@何处疏砧隔短墙，东邻有妇捣衣裳。风林落叶秋声动，露草鸣蛩夜气凉。久别官寮忘馆阁，每从儿子话家乡。强扶筇竹归深院，半壁残灯独上床。
明-吴宽-《招曹良金饭》@曹君履忧患，颜色何欣如。学道想有得，委命心常舒。属以公事至，翛然寄僧居。行装止诗卷，一仆身与俱。西城隔风雨，遥念夜堂虚。自剔长明灯，开函看佛书。蹇予负老病，秋至叹归欤。坐上无清言，何人能慰予。明须就我饭，已摘园中蔬。
明-吴宽-《登广福寺佛阁望西山》@城中过坊口，时见山一面。车尘半空起，忽复不可见。今日出城西，初喜见山便。恨当长夏时，草木更葱蒨。遮胸如执圭，隐首或侧弁。行行七里余，胜地得僧院。仰瞻何突兀，杰阁俯高殿。百级蹑层梯，身向西阑转。横绝旷野中，苍翠争自衒。已将目力穷，却任胫骨颤。群山不知名，起伏端可辨。势从西南来，遥向西北旋。万马如驰逐，阵列如鏖战。白云与碧霭，岩姿陡然变。谁倩丹青人，为我展画卷。老至客京华，宦游真已倦。若使入山行，所历岂能遍。一览青可了，无如此中善。
明-吴宽-《寄寿施焕伯七十》@幼从乡校托交游，束发相看到白头。我愧济南非伏胜，人言吴下有施雠。高怀已见开三径，遗爱犹闻在两州。少待登堂成一笑，手持春酒献还酬。
明-吴宽-《斋居谢屠元勋送解家香》@坐来斋阁欲清心，忽对名香到夜深。已似古人频扫地，更无俗客共鸣琴。暖烟盘曲丝萦碧，细屑圆成箸削金。始信解家真得法，清泉饼莫送词林。
明-吴宽-《偶读司马温公诗集有和邵尧夫年老逢春三首各》@年老逢春人共咍，小园日涉去仍回。墙边槐树谁家种，篱外桃花特地开。冰到泮时终在沼，石依阴处自生苔。折腰最苦无筋力，欲和渊明归去来。¤
明-吴宽-《偶读司马温公诗集有和邵尧夫年老逢春三首各》@年老逢春人更狂，不登高阜即平冈。忘怀每怪言非浅，好睡还惊梦不长。过市尘多如触雾，临窗花少胜焚香。长将短发清晨理，又听钟声谒未央。¤
明-吴宽-《偶读司马温公诗集有和邵尧夫年老逢春三首各》@年老逢春人自惊，春寒不饮负良朋。江南报到犹深雪，都下听来无早莺。司马惯将筇杖策，尧夫来挽小车行。诗成却怪昌黎语，凡物鸣因不得平。
明-吴宽-《夏夜起坐》@病首棱棱卧未便，坐临风露小堂前。娟娟缺月初离海，隐隐明河欲亘天。忧旱有诗歌倬彼，还家无计叹茫然。夜深童子垂头处，独听城楼刻漏传。
明-吴宽-《病中》@勉起难将职再供，庵居长夏称疏慵。聊将消遣千行帖，全仗扶持八尺筇。天上雨来苏病骨，溪头水长滞行踪。夜凉忽作江南梦，聚坞灵岩紫翠重。
明-吴宽-《次韵世贤和供字韵之作约顾良弼携酒来慰》@久拟盘餐为客供，病中百事叹俱慵。发稀自落如枯叶，病骨难支抵瘦筇。老者安居犹费力，诸公健步敢追踪。黄花酒熟须邀饮，佳节遥期九日重。
明-吴宽-《病后独游园中》@八尺筇枝在手中，小园游处拟温公。离奇不合翻多寿，伛偻安能更直躬。足弱敢临阶石乱，眼昏浑觉□花空。绿阴满地闻啼鸟，此乐何如与众同。
明-吴宽-《谢顾良弼李世贤携酒过访（五月晦）》@初伏将临日正长，肩舆同约到茅堂。远林忽辱来公子，小圃翻能致辟疆。花下扶筇临乱石，藤阴移席避斜阳。幽居无物相延款，绿树成行晚更凉。
明-吴宽-《再答世贤过访之作》@病卧空园两月长，何曾延客一升堂。忽看枣实真成果，乱插榆秧已作疆。自喜清阴消伏暑，谁期佳节到重阳。酒酣碧碗深如许，不厌冰浆沁齿凉。
明-吴宽-《谢顾良弼送甘州枸杞》@畦间此种看来无，绿叶尖长也自殊。似取珊瑚沉铁网，空将薏苡作明珠。菊苗同摘凭谁赋，药品兼收正尔须。曾是老人宜服食，只今衰病莫如吾。
明-吴扩-《桐江夜泊》@系舟人语静，纤月映江波。木叶秋交下，山烟晚更多。隔云孤磬杳，照水一萤过。渔子间相狎，中宵发浩歌。
明-吴扩-《同白平溪宿古竺》@天竺古名林，幽期晚共寻。涧阴藏宿雨，松籁答鸣琴。曲笕分泉细，荒除落叶深。中宵无一语，愈觉契禅心。
明-吴扩-《怀伯兄》@老至无家别，飘零何处边。音书常不定，生死竟谁传。朔雁伤秋思，阴虫搅夜眠。空庭孤月下，顾影一潸然。
明-吴扩-《同华许诸君横塘舟中漫兴》@四月溪深花气微，远烟明灭闪晴晖。柳条蘸水碧于染，麦穗连云黄不稀。双燕掠波分画浆，片霞生雨洒春衣。同舟况是高阳侣，汗漫三江未拟归。
明-吴扩-《赠水帘周道人》@洞锁千峰紫气蒸，峭厓珠瀑乱漰腾。道人结屋云深处，自捣茶油供佛灯。
宋-吴琳-《烟波亭》@汉水连天阔，江云护晓寒。青青山数点，最好倚阑看。
明-吴履-《送赵将军》@崆峒一剑倚秋阴，谁识将军百战心。老去功名余白发，闲来歌舞散黄金。呼鹰大泽风竿劲，射虎南山雪羽深。敲缺唾壶银烛短，时人不解陇头吟。
明-吴履-《送云南教授刘复耕》@见说思陵过五溪，热云蒸火瘴天低。星联南极穷朱鸟，山抱中流界碧鸡。苜蓿照盘官况冷，芭蕉夹道驿程迷。巍巍尧德元无外，未必文风阻远黎。
明-吴梦旸-《和陶饮酒二首》@何悔不学剑，岂云不上书。归来坐凉月，绿水周吾庐。庭草一以新，知是春风初。故人惟故心，独不谓吾疏。相向宛夙昔，岂不怀旧都。举目盛云物，安能无欢娱。¤
明-吴梦旸-《和陶饮酒二首》@徇名视逐末，锱铢为重轻。置身等草木，安得无衰荣。华屋歌未阕，白杨闻哭声。向平果何意，问死仙如生。
明-吴梦旸-《和孝若湖上作》@浩眇湖之阳，信为子所止。氛浊一以屏，冲襟净于水。凉风四面来，暝色从中起。茫茫触无情，情来莫为理。宁以终古怀，委之波靡靡。
明-吴梦旸-《孝若留饮短歌》@絺洲之上何所为，向君索酒酒勿迟。今夜不醉今何时，虚檐烛短风雨苦。君属我歌君可舞，座中无言心各许。主人胡不进乐方，语及丧乱哀国殇，使我罢酒色不扬，更欲片言追大雅，数十年来谁作者，朱丝无声双泪下。君不见吴生轻作万里人，五年三踏长安尘，明朝告别无可陈。我道今人贤，将恐君掩耳。我道古人贤，不知古人死。但愿君家有酒吾且止，眼中依依二三子。
明-吴梦旸-《暑夜孝若携伎饮长桥上同诸从踏月歌》@明月满地寒如霜，踏歌出门气扬扬。登桥仰面天苍茫，千峰万峰挂女墙。酒星客星为低昂，老夫兴好君相当。阿浑阿咸底复狂，袒跣大叫呼索郎。长须仡仡催行觞，甘瓜碧藕压酒浆。其时妖冶谁为将，黄衫宕子青楼倡。绛纱引出差饬妆，氍毹狼籍脂泽芗。娇歌忽转《妩媚娘》，《前溪》、《采菱》音旋亡。入宫变徵吾未遑，坐来白露涂衣裳。鬓毛刁骚肌骨凉，乌栖月黑还洞房。博山烟灭灯无光，蟋蟀当户逼人床。欢乐继之慨以慷，悄然无寝夜未央，徘徊中庭何所望。
明-吴梦旸-《夏玄成邀集中园歌》@君胡为乎衡门下，偃卧中园号桑者。满床图史安得贫，鸭阑鹤栅供萧洒。比邻大贾谁过从，柴桑篮舆多从容。生徒散去亦不索，退院老僧方打钟。我独来寻一二友，如君悠悠吾且朽。烹葵剥枣饶盘餐，不妨案头权设酒。有酒便堪酬酒徒，白头能傍酒家胡。人间何许快意事，大叫一掷成枭卢。清商旧谱新声续，还唱江南《采菱曲》。曲声半落风雨边，人影蹒跚灭华烛。今人之乐乐未央，古人一往谁能将。我怀古人色凋丧，出门空觅江都相。荒丘野蔓谁家宫，玉钩斜上吹凄风。欲将衰白变美好，八公山上皆青草。何如诸公达者为，使我一饮成淋漓。客散吾留雨如注，好君正在萧飒处。还将旧事仔细论，惟有邗江之上潮来去。
明-吴梦旸-《同潘景升顾嘿孙集湖上代妓作》@妾家白门杨柳下，杨柳当年系郎马。又住钱塘杨柳边，杨柳仍藏乌哑哑。生憎哑哑乌，逐郎郎在湖，聊复为郎提玉壶。泛月月未起，萧萧一湖水。向月人人道有情，未见情人为情死。君不见白使君苏使君，一呼小蛮一朝云。今日妾歌《懊恼》词，借问使君闻不闻？无端再唱《金陵》乐，若个天涯不流落。好认西湖是妾家，南屏山前多藕花。藕花折郎手，花飘不得藕。心知郎有他，为郎来劝酒。一诉姊妹知，不如诉郎友。将寻小小过西陵，月落天低江渡口。
明-吴梦旸-《送张去华走哭汝阳王胤昌宫庶》@君不见南州孺子辟不起，一朝徒步走千里。英雄但可轻浮名，那可无心报知己。张郎心事亦复然，絮酒持将哭泉里。自言不受他人知，惟有汝阳王庶子。出门满路吹蒺藜，眼底谁为此人死。更将肝胆何处明，一片悲风咽汝水。
明-吴梦旸-《重过友人花下歌》@忆昔曾醉故人家，满檐春雪吹梨花。花开花落今几度，为问客颜得如故。故人老去犹故心，折花忆我相思深。重来看花花益好，可惜看花人尽老。此时花里春风颠，此时沽酒莫论钱。当杯但畏花欲落，且向花前同醉眠。若过君家能醉杀，便须埋我在花前。
明-吴梦旸-《辛丑冬曹能始过客孝若斋中因遍游吴兴诸山歌》@君胡为兮乐吾土，临水登山吊今古。故鄣城外君回船，诗中不吊陈霸先。关中布衣呼不起，挂瓢堂中君独倚。悄然忧来不可辍，长谣短咏皆奇绝。冻云不收天雨雪，雪皎天青照颜色。其时值我不出关，今年相趁控鹤还。劝君入官官复闲，萧萧肃肃山水间。嗟嗟！古人骨已折，今人谁与友？心忆臧三梦吴九，不别茅维重携手。山水风流或在兹，一日遂为君所有。
明-吴梦旸-《相逢行别朱大复比部》@请君为我止，听我《相逢行》。相逢恍若昧平生，颜色可疑心事明。但云两人天所成，安能百岁无合并。眼中不觉乡国远，一日携手长安城。因之齿牙及余子，臧三无聊董大死。饶他独好蓬蒿人，复使区区入君耳。与君各抱龙门桐，朱弦九绝非不工。今君将使《大雅》作，吾亦为君扬《国风》。洋洋入人无上下，君方在朝吾在野。纵君寡合我更穷，忍向悠悠希作者。作者有如君，吾何怨幽独。即来遗我珠十斛，用之字字荒年谷。无端别掷书一行，我正悲酸不能读。直从野夫论时事，其间奚止三痛哭。野夫痛哭思上书，忧愤不知臣分疏。君谓斯言胡草草，在君言之犹患早。况乃祢生衣褐衣，眇小谁容言是非。所惜为郎不赐见，岂其遂忘巨鹿战。一论往事心胆寒，更无长策求治安。皇华漫咏日出处，鲸鲵昼夜兴狂澜。相沿犹号女主国，叛逆底须勤县官。及今所恃在天险，慎勿苟且遗三韩。斯言特地向君吐，知君矫矫存忠肝。嗟嗟壮士无由得，濒海经营汤信国。其时训诰绝岛夷，卓矣高皇先远识。乾坤全仗开辟功，亿载绵绵由帝力。近日曾颁罪己诏，俄顷河山尽增色。明朝送子去朝天，自今更始理必然。人人建白惟恐后，中有几人如子贤。世上无非子能事，不忍使子名空传。野夫高枕娱白日，何妨音响相周旋。所思在此劳梦寤，合眼已睹中兴年。梦来原识到家路，参差芳草衡门前。
明-吴梦旸-《为钟清叔题薛五兰卷》@薛五嫁人苦不早，皆知倡家擅技巧。写生乃是第一技，所见无如此卷好。蕙质兰心有深寄，叶叶茎茎吐幽思。其余点缀亦复佳，剡藤数丈披清气。画兼题咏频致余，余亦每呼薛较书。居然独立脂粉外，芗泽全抛弦索疏。通国名娃出其下，仍嗟举世无知者。眼中钟叔比钟期，此卷只应遗叔也。叔也有情情复起，我题情语情如水。枉教梦到湘江头，湘江水绝兰枯死。
明-吴梦旸-《捕鱼词》@钱唐萧萧暮潮响，雪片打船天苍莽。此时江心鱼不上，渔郎视鱼如在掌。身跃水底胜落网，手擎一尾一尺广。回身落水水几丈，俄顷出没鱼穰穰。起立船头发蔽颡，不着衣裳还打桨。
明-吴梦旸-《同周叔隐夜坐》@罢酒尚寒色，颓然拥衲衣。洞萧吹雨歇，残烛映江微。道路人将老，乡园梦不违。连朝常少睡，支枕问清晖。
明-吴梦旸-《东生湛园》@道路谈丘壑，惟于此地亲。了无尘事到，各有土风陈。池集常来鸟，花窥将去人。烛销仍缱绻，半为惜残春。
明-吴梦旸-《钱简栖驾月园》@所欣连夕燕，世事不曾论。得与时人远，常如往者存。异书抽秘府，嘉树看邻园。忘却春将半，飞花吹入门。
明-吴梦旸-《邀诸友集顾所建湖上水阁》@相趁探春去，琴尊一为携。花繁那辨树，湖荡不分堤。老益希新好，闲能补旧题。酒家知在否，烟雨段桥迷。
明-吴梦旸-《陆纂甫至》@北归重得见，未暇道相思。国计今如此，吾徒何可为。暑禁寒雨积，老任落花吹。剩有衔杯兴，君还进茗糜。
明-吴梦旸-《对客》@举世悠悠者，都非君所从。有人相许可，垂老一从容。小雨披群竹，清霜劲老松。别无相对语，墙角远闻蛩。
明-吴梦旸-《中秋日赵文度过小饮》@相逢说牢落，况乃值清秋。满地已黄叶，他乡应白头。酒边愁较缓，身外老堪休。为赠青天月，须君尽日留。
明-吴梦旸-《姚百雉见访》@一杯缘尔设，心曲直须陈。花下何由老，吟边那得贫。史无磨镜事，客有卖浆人。似此谁闻得，惟应向我频。
明-吴梦旸-《送黄贞父北上》@期君向所负，今出果何如。明主争为用，高名善自居。有身须事业，无意即樵渔。朋旧同闻此，长安不寄书。
明-吴梦旸-《送胡孟弢邑博之沅江》@携手情无极，茫茫此别何。一官犹俎豆，满地已干戈。畏路身难定，骚人怨自多。可堪寥落思，木叶洞庭波。
明-吴梦旸-《拨闷对翁晋简义公》@莫遣秋来兴，阴晴坐郁蒸。茶铛虞水竭，书帙尽尘凝。老眼何由放，诸山久不登。因之怀旧好，几个白头僧。
明-吴梦旸-《都下寄龙君御》@及此赐环日，敢遗招隐诗。贾生流涕易，嵇叔入官迟。治粟缘时急，藏书许客知。武陵花不落，恐误出山期。
明-吴梦旸-《得曹能始白门书却寄》@务求千古合，宁与一时乖。此语无人道，安能不尔怀。闲情陶顾渚，旧梦怯秦淮。所可遥相慰，春来风日佳。
明-吴梦旸-《留赠老僧》@闻师日静坐，烦恼静中除。燕子邻家去，僧雏别院居。岭云归复尽，山果落将疏。犹有相关事，溪头值老渔。
明-吴梦旸-《礼爱师》@几度寻师到，茫然空自回。所闻无一了，安用此重来。江月为心印，庭花俨手栽。尚勤诸弟子，香火影堂开。
明-吴梦旸-《过严寅所村居》@相期殊有谓，相见且无言。不使钱刀尽，安知意气存。菰芦聊四户，灯火自孤村。最好交游绝，诸山在荜门。
明-吴梦旸-《同翁晋还自吴门志别》@明朝子解去，昨日送茅维。芳草犹在望，素心还自持。旅魂花片片，人影髻丝丝。近日情如许，那为万里悲。
明-吴梦旸-《罢读》@残书且罢读，兀坐夕阳轩。睡去入松影，醒来通鸟言。身闲衰老骨，事少暮冬村。忽作窗前雨，苍苍云气屯。
明-吴梦旸-《饮翁升小楼同翁晋作》@开尊谁是主，但饮不须疑。密坐皆无次，同来似有期。谿山留客易，风雨下楼迟。别后还相忆，梅花怅满枝。
明-吴梦旸-《湖上同晋叔默孙作》@心赏无过杯酒间，良朋难合复追攀。重寻往事浑如梦，好藉清谈一解颜。秋杪细听将坠叶，月斜犹傍未沉山。请看临别萧萧影，几度残钟拂署还。
明-吴梦旸-《杨仲明见访有赠》@材僻相将学课农，犹烦朋旧远过从。出门觅取谁家酒，隔水闻来何寺钟。往日姓名疑剑侠，近来乡曲号书佣。自夸兴到还多事，手植荒庭一老松。
明-吴梦旸-《甲寅新春对客作》@泻尽流澌春气温，一溪新涨旧柴门。野僧同住权为寺，水鸟孤飞不出村。瓦鼎只应烹腊雪，藜床最好傍朝暾。过从总在沧江上，安有平生未吐言。
明-吴梦旸-《送戚不磷之内黄访邓远游》@野夫元是客中身，复向离堂易损神。鸟哢一声林已夕，花吹三月路无春。黄河不接黎阳树，青草偏生杨子津。非尔中年急知己，那能轻作渡江人。
明-吴梦旸-《散社后示诸子兼辞酒会》@苏晋长斋列饮中，留连聊与故人同。生憎情剧三眠柳，徒自身轻半死桐。细草忽随春浪碧，远山浑入夕阳空。无端觅得桃花枕，一觉悠悠答昼公。
明-吴梦旸-《过张孟育话旧》@读书无遇不能休，一话穷途客自留。飒飒枯枝霜满树，微微残腊夜登楼。二三知己皆黄土，几个生徒又白头。如许老怀那遣得，到门湖水日悠悠。
明-吴梦旸-《过愚公虎丘寺》@烹葵剥枣尽相关，坐到昏钟始下山。弟子可知皆白足，老夫焉得不苍颜。花飞日日何曾扫，柳长村村只未攀。路黑出门灯肯借，画船箫鼓几家还。
明-吴梦旸-《己酉新春二首》@自拟今春怀抱开，林扉时复扫荒苔。沙头鸥鸟休飞去，野外梅花许折来。多少误人空识字，从容留客不衔杯。题书遍问诸名胜，肯入庐山般若台。¤
明-吴梦旸-《己酉新春二首》@百年何负草堂灵，讵使寻常问客星。不种公田仍减产，尚无饥色喜添丁。人间安用屠龙技，方外曾携相鹤经。空手出门风雨至，也须蓑笠问樵青。
明-吴梦旸-《秋草》@八月幽并百草黄，还闻一曲奏清商。关河今夜皆寒色，陵寝前朝但夕阳。久客自然迷道路，后时能不畏风霜。吴儿莫说漂零易，未到边头古战场。
明-吴梦旸-《别黄伯传》@但作寻常别，不作寻常语。夜深江月来，还疑未别汝。
明-吴梦旸-《晚泊》@老屋如巢居，亦复御风雨。中有独坐人，焉知不可语。
明-吴梦旸-《偶成》@江上元无暑，凉风暑尽收。鬓毛吹已短，还度几回秋。
明-吴梦旸-《再遇汪景纯》@金陵乐府杜秋娘，宛转新声隐洞房。林木尽飞江水咽，那教人听不回肠。
明-吴梦旸-《送吴翁晋之官白下》@尔从舍我客东阿，京邑论交长者多。今日草深丞相宅，莫因肠断不重过。
明-吴梦旸-《送茅荐卿之官白下》@筹国常存感慨余，一身牢落鬓萧疏。官闲勿谓全无事，前岁闻君有谏书。
明-吴梦旸-《送翁晋东游》@春风常在故人前，为折新花媚别筵。恼杀当筵飞片片，可能吹到渡江船。
明-吴梦旸-《孝若将入山送之》@山中多有好生涯，涧户云关不苦赊。试觅前朝避兵处，至今犹住几人家。
明-吴梦旸-《送孙子长》@国子先生较广文，高名无地不归君。长安难得官如水，只合题书寄白云。
明-吴梦旸-《送汪明府擢水部北上》@长安谁与说江湖，市上今无旧酒徒。祇是同曹茅水部，问侬曾见令君无？
明-吴梦旸-《送钱元英请告还乡》@托病还山意有余，今人惟读古人书。若然门外无邻近，愿借溪滩学打鱼。
明-吴梦旸-《送汪念潭》@秋山万叠赴新安，清浅溪流五百滩。谁向此中深领略，问君何不早辞官？
明-吴梦旸-《古道庵望华享》@沿江指遥白云隈，树底空床遍绿苔。今夜道人来借宿，前峰先有鹤飞回。
明-吴梦旸-《陈山甫遨集杨姬华林馆同赋四首》@一片清江写远忧，新花还觅旧青楼。黄衫谢去诸年少，领略风光几白头。
明-吴梦旸-《陈山甫遨集杨姬华林馆同赋四首》@四月探春春已过，他乡行乐莫蹉跎。诗家文酒娼家会，弦索全抛翰墨多。
明-吴梦旸-《陈山甫遨集杨姬华林馆同赋四首》@烟花四部旧曾题，迭变新声拍按齐。听到关情情忽忽，绛纱休妒翠眉低。
明-吴梦旸-《陈山甫遨集杨姬华林馆同赋四首》@诸郎焉肯负尊罍，临别连呼大白来。问我何曾高兴索，满街明月踏歌回。
元-吴讷-《战昱岭关》@鼓角声雄队伍齐，扬兵晓战昱关西。黄金匣动双龙出，赤羽旗开万马嘶。露布不烦诸将草，诗篇还效古人题。沙溪春酒甜如蜜，醉卧花阴听鸟啼。
元-吴讷-《东归》@跃马东归古歙州，铁衣如雪照清秋。半生叨食君王禄，百战深遗母氏忧。城上彩旗翻白虎，帐前金络控黄骝。英雄出处缘忠孝，岂为人间万户侯。
元-吴讷-《破红巾》@君不见蕲黄儿，纷纷白马张红旗。去年陷湖北，今年陷淮西。遂令深山之民皆带甲，四海澒洞含疮痍。堆金积玉亦何有，略地攻城徒尔为。又不见黄连寨，左带溪山右淮海。天兵如日照雪霜，百万红巾一朝败。亲王按剑定中原，丞相分兵救吴会。边人不识韩将军，极口争夸铁元帅。八座东开昱岭关，群偷欲度愁跻攀。奇兵间道绝归路，可怜白骨高如山。桂林老臣再征起，坐镇西垣几千里。昨闻余党犯其锋，血作龙沙半江水。南方猺獠勇莫当，自谓效义收蕲黄。贼徒一见惊丧胆，坚壁不出知天亡。诸君力尽在此举，巢穴不平鼠为虎。相期麟阁画丹青，却忆虞廷舞干羽。
元-吴讷-《李将军歌》@太仓积粟皆红腐，群猫昼眠鼠变虎。前锋不见李将军，何人为发千钧弩。去年我从昱岭来，匹马驰突三关开。北平未入卫青幕，郭隗独上燕昭台。近闻西府罗俊彦，人人自谓能酣战。谁似当年背水军，赤帜才临赵城变。英雄报国如等闲，马革裹尸铜柱间。明朝按剑收中山，谤书慎勿回天颜。
明-吴溥-《题金华宗原常双溪洗药图》@洗药临溪头，水流溪尾香。居人饮溪水，百年跻寿康。石路曲盘蛇，山花如锦黄。日暮携药归，香风满衣裳。
明-吴溥-《寄宋子环》@圣恩宽逐客，不遣过轮台。谈笑潼关去，云霞仙掌开。故乡深念汝，远道竟能来。明日相思处，高秋鸿雁回。
明-吴去疾-《春日雨中示友人》@二月已过三月临，茅堂寂寥常雨阴。梅花白白落已尽，杨柳青青浑未深。何日新晴出山郭，及时行乐称春心。应须载酒穷幽赏，烂醉扶肩过竹林。
明-吴去疾-《酬李卿》@李卿好客天下无，日日相过惟酒徒。眼花耳热不复醉，瓶罄樽空还复酤。去年解后留君第，七日疏狂淹客途。近有新词来寄我，洒然清兴满江湖。
明-吴肜-《峡口晚泊（四首）》@川路渺无际，扬帆溯流波。征人叹迟暮，舟子方笑歌。去去日将夕，维舟松上萝。坐啸微雨歇，洲渚落花多。¤
明-吴肜-《峡口晚泊（四首）》@翠壁隐残照，沧洲生夕阴。鸥鸟忽飞去，幽幽春水深。涉险念先训，观风推圣心。功名觉迟暮，萧飒二毛侵。¤
明-吴肜-《峡口晚泊（四首）》@日落潭水绿，松间闻子规。征途一万里，江月每相随。王事有程度，人心多险巇。周询庶有济，驱涉不知疲。¤
明-吴肜-《峡口晚泊（四首）》@江烟敛初夕，华月入我舟。坐久风露集，微寒侵敝裘。戍鼓动边思，棹歌萦客愁。渐闻湍响急，度峡是归州。
明-吴孺子-《范司马东先生怜仆羁孤客旅邀仆观白鹦鹉复饮》@夫子怜飘泊，相邀过草堂。尊浮桑落酒，鸟出雪衣娘。石色寒侵户，苔香细入床。醉来如意舞，容得旧疏狂。
明-吴孺子-《早春郊外》@坐入年华浅，行将春色迟。柳条辞白雪，梅蕊让青枝。沽酒沙村在，吟诗竹杖移。交头无数过，何处有新知。
明-吴孺子-《贻石公》@石公菩萨性，怜我在羁旅。前者冲雨来，援止此避暑。只尺僦西邻，两家闻细语。日渐枕席清，闭门自楚楚。岂敢称高卧，无才当独处。闲傍夕阴移，瘦骨临江渚。或就庐山隐，孰能弃尔汝。
明-吴孺子-《佛慧寺》@乱竹闭僧院，长松护法堂。坐怜新月上，行爱落花香。破壁流灯影，悬厓挂夕阳。支公闲懒处，暂此礼空王。
明-吴孺子-《霁后作》@雨前风更急，霁后夕流昏。云拥苍厓树，花明白水村。饥寒谁比数，老病我犹存。万事俱寥落，归来但掩门。
明-吴孺子-《雪罪诗呈王使君》@忆在广陵初，移船问相识。君骑白马天上来，手把铜章好颜色。东风袅袅吹落花，下马邀予入酒家。珊瑚宝玦不当事，箜篌锦瑟又琵琶。掀髯啧啧爱我诗，三年与我闽中期。是时我尚有妻子，到家不肯轻别离。遂使君心长荆棘，老我至今有所失。望君恕我如醉人，白头江上入骨贫。残杯冷炙度朝夕，东邻西舍谁为亲。感君常反仄，仰天徒叹息。君当扣我胫，不死是为贼。
明-吴孺子-《送张丹石游维扬》@张公别我去，去去到扬州。若见陆无从，新诗不用求。僦居秋叶黄，莫近城南楼。楼高思故乡，终日多离忧。江北苦寒地，必须得重裘。重裘若不暖，请君上酒楼。酒楼东水关，有女似莫愁。十指玉削成，好弹古箜篌。三日醉不起，改作张丹丘。
明-吴孺子-《访天圣寺长老》@吴兴天圣寺，长老有余工。种药寒云外，分泉杳霭中。看心孤月满，照影万缘空。我是陶元亮，常来访远公。
明-吴孺子-《赠关中王解元图》@山中一相见，知汝是秦人。爱月乡心减，迷花客路新。云霄岂尽意，诗赋不无神。异日还家去，长安正早春。
明-吴孺子-《江上逢故人》@江上高楼花欲然，南邻酒伴西邻眠。夕阳未下逢君好，还有一百青铜钱。
明-吴孺子-《岁暮》@越客好游当岁暮，草堂习静自情亲。闭门觅句留残腊，倚杖看山待早春。鸟雀入林知有我，烟霞为伴若无身。何当别去西湖上，万树梅花刺眼新。
明-吴孺子-《郊行赠赵汝师先生》@学生行春日，阳和处处同。莺啼千嶂外，人醉百花中。彩服迎官舍，丹书出汉宫。相如辞赋里，深有太平功。
明-吴孺子-《移居（一作《病起移居王元美小祗园》）》@宿愁未许抛衾枕，抱病移居江上村。忙里提携知药饵，闲来点检失琴尊。南檐爱月先安榻，北牖嫌风即闭轩。且是主人能好客，黄鱼白饭早过门。
明-吴孺子-《赠僧月沧》@孤云不知处，野雪见行踪。一饭饱时少，随缘沧海东。香床通水月，清磬出花宫。欲结庐山社，谁能问远公？
明-吴孺子-《春日大醉再寄孙七政七政每骂我》@旬日江村外，香醪困死人。眼随他是甚，心与我何亲。骂有官人口，闲多处士身。交交黄鸟乱，无赖十分春。
明-吴孺子-《将归溪上留别李将军兼呈何太史元朗》@说谎定推何太史，相嘲无奈李将军。桃花细雨且归去，江上吹箫弄彩云。
明-吴孺子-《江上》@新月淡烟霏，江花冷照衣。无人山犬吠，隔竹掩荆扉。
明-吴孺子-《玉泓馆送沈嘉则归越得微字》@江上青草出，与君俱未归。相看尽客泪，明日卷征衣。细雨钓舟湿，乱山樵路微。异时能裸葬，白首定相依。
明-吴孺子-《饮钱大花树下》@平堤水漫小红香，醉后风来花满床。无奈黄鹂仍劝酒，数声飞过竹边墙。
明-吴孺子-《独生寄三弟》@愁来何所作，咄咄但书空。梁燕亲衰白，林花与暂红。无家不占梦，有弟恨飘蓬。寂寞沧江上，茅斋细雨中。
明-吴孺子-《病起别黄淳父》@病起心魂冷，行吟古殿惊。江湖留客地，岁月见君情。厌听边鸿度，愁看春草生。孤舟今又别，何处是归程。
明-吴孺子-《残灯》@欲灭寒犹耿，频挑焰不修。只缘膏已尽，便觉亮含羞。映雪光逾冷，囊萤影暂流。片时随短烬，蠹蚀且埋头。
明-吴孺子-《题画》@玉露凌寒万壑空，洞庭秋水醉芙蓉。小舟不放寻诗梦，撑入村南卧晚风。
明-吴孺子-《十二月二十七日作》@三日半存何必恋，一年去尽不知留。春风只在虞山外，袅袅将来笑白头。
明-吴孺子-《秋雨将至新凉满户忽有故园桑梓之念因寄东斋》@好雨望即至，轻雷远层城。新凉满庭户，洒然有余情。故园兰溪上，稻获秋已成。弟侄共我长，会能学耦耕。如何江海间，惜此一浮名。吾师住东斋，早晚寄钟声。下阶春草长，闭户秋蝉鸣。欣将解后缘，遂令薄世营。
明-吴孺子-《胡生过上方寺言别》@日暮怜君至，相看鬓欲丝。佛灯欣上早，僧饭喜过迟。同病悲前事，连床问后期。可怜霜霰近，疲马向京师。
明-吴孺子-《望西山》@西山像佛头，又如抹青黛。常疑路不通，遥遥削天外。白鹤飞去杳不双，明霞泼天红映江。春风几点桃花雨，欲渡前溪问小。
明-吴孺子-《览镜》@十载成飘泊，三年失所亲。今朝试览镜，如见意中人。
明-吴孺子-《长春道院后楼》@危楼迥木末，千里暮云开。细雨长江去，斜阳孤鸟来。客鬓愁中换，乡心病后催。一声何处笛，故故向人哀。
明-吴孺子-《江上逢王九归武林》@江上逢王九，孤舟日已斜。红妆恼春夜，白发醉谁家。断岸深无柳，荒村半有花。武林山水地，归路勿云赊。
明-吴孺子-《少年行》@挟弹飞霜醉落花，歌儿笑引入倡家。归来万树垂杨下，一路骄行白鼻襜。
明-吴孺子-《张长舆刻虞山游稿命予附后语孙七政前序予遂》@昔在虞山下，尝为孙楚轻。叱予当客面，羡汝有才名。岩瀑侵衣湿，湖波接眼明。新诗酬胜地，近喜得张平。
明-吴孺子-《姚太史自钱塘移天目松一株舟中无事索赋》@相公送客过钱塘，移得苍松数尺长。枝带故山寒雨色，根分新壤茯苓香。舟中偃盖幢幢势，眼底凌云寂寂芳。归去琴书堂上坐，种来无处不生凉。
明-吴孺子-《晚归海虞》@逆浪舍舟湖水阔，入林跨马栈桥通。阴厓剩雪一分白，古殿残阳半壁红。
明-吴孺子-《寄王舜华》@夫子只高卧，世人空自忙。读书一万卷，过目不能忘。曲涧浮春水，孤村集众芳。此时犹未起，红日到山房。
明-吴孺子-《闲居》@积雨暗空林，湿云飞不起。日暮鸟鹊喧，幽人不得语。
明-吴孺子-《晚归》@水国春无际，阴霾晚始晴。醉邀花共笑，归与月同行。启户邻姬问，排舟稚子迎。人家欲灯火，犹有隔林莺。
明-吴孺子-《醉归》@风磴云梯手自扶，飞花如意引归途。莫教水气醒余醉，宁使儿童厌再沽。
明-吴孺子-《别周生》@庭柯何事报秋声，江路迢迢几日程。我去你留俱寂寞，月明他夜最关情。
明-吴孺子-《答里中儿》@仆本金华人，少小亲耒耜。三十始读书，一命期强仕。褊性病疏狂，怪辞来哆侈。一年复一年，世事难料理。面垢臭无纹，短发披两耳。濩落在江湖，饥寒皮肉死。寄谢里中儿，无劳问历履。闲来泽畔行，顾影还自喜。夜深魍魉啼，遥拜来相倚。蹑电树雨幢，促我不能止。驾之骖白螭，群从来何愧。下视尘寰中，茫茫若蝼蚁。
明-吴孺子-《投项子京》@湖上梅花出短墙，一开半落湖水香。春阳羞涩杏花细，桃花李花亦不忙。君家有酒藏床头，可怜花月未肯游。愿君醉我君亦醉，花前慎勿嗔莫愁。房栊窈窕娇欲留，懊恨归来纤月流。不知此景谁能酬，空将好句为君投。
明-吴孺子-《泰州诗》@小时不识数，两手道十五。醉来学骑马，堕马亦不苦。日暮狂歌草泽中，月出东墙那怕虎。一年两年复两年，短发萧萧鬓可数。千重饥寒傍泰州，日出日没坐一楼。风帘不动杏花雨，冒雨冲花问客舟。舟泊平沙天喜晴，谁家楼上踏歌声。探囊沽酒不尽醉，醉死溪山鬼亦清。
明-吴孺子-《独立》@独立沙边路，因伤旅客单。严风知絮败，落叶识心酸。肝胆犹年少，头颅莫岁残。东家有宝剑，欲夺醉中看。
明-吴孺子-《晓发》@严城角初断，稍稍晓鸦啼。风急偏催马，天寒不应鸡。随山欲渡海，失路却寻溪。乡国遥千里，三年斗柄西。
明-吴孺子-《寄王元美》@日暮归鸦遍，乡心可奈何。病随新月长，愁比落花多。细雨乱阶草，微风起夕波。西邻有严武，不必泪悬河。
明-吴孺子-《宿学公房》@僧斋闭秋草，无事应朝眠。改座番逢客，收书误触弦。情高云上鸟，心定夜初禅。不尽江花意，还将处处船。
明-吴孺子-《倚杖》@贫病吾将老，江湖度岁华。艰难惟有泪，飘泊更无家。倚杖惭归鸟，临池惜落花。秋风何太早，瑟瑟向蒹葭。
明-吴僧定徵-《次沈陶庵题石田有竹庄韵》@移家种竹杨湖上，半似湘川半辋川。诗好日尝题节下，酒酣时复卧根边。扫门延客还开径，煮笋供茶或试泉。我记别来今十载，出林添得几梢烟。
明-吴僧善诱-《次沈陶庵题石田有竹庄韵》@云深树老空山里，日暮舟横野渡边。绕屋苎长迷曲径，当门花落就流泉。一藤来果敲诗约，坐断炉头榾柮烟。
明-吴上瓒-《秋寒》@浪游春复夏，秋更滞陪京。片雨欺贫病，浮云薄世情。已知蓬鬓短，不逐客愁生。忽听南征雁，空思寄远声。
明-吴上瓒-《同林兴祚登台城》@寺侧寻山径，从空古蝶平。湖头舟不系，树杪叶无声。落日寒秋壑，飞烟薄暮城。归鸦声不住，相与怆游情。
明-吴沈-《内苑花（《神州十咏》之二）》@羯鼓深宫不用催，东风昨夜领春来。万年枝上红云拥，五色屏中绣幕开。芳影参差摇太液，香风浩荡绕蓬莱。至尊迟日应多暇，诏许群臣举寿杯。
明-吴沈-《都门柳》@不与人间管别离，生来福地傍京师。根蟠凤苑临沟水，影拂鸾舆映羽旗。万树屯营春细细，千条夹辇雨丝丝。长风更作飞花舞，吹入宫墙照御池。
明-吴师禹-《船上歌诗（二首）》@满载舫鱼都换酒，轻烟细雨又空归。蓼香月白醒时稀，潮去潮来自不知。除却醉眠无一事，东西南北任风吹。
明-吴师禹-《笺上题诗》@世路无媒君莫悲，开阑看取牡丹枝。姚黄魏紫俱零落，能得春风有几时。
明-吴世忠-《追昔》@玉辇曾闻天上过，千官扈从驻滦河。万方喜见车书混，四海宁知战伐多。杳杳归心随白雁，萧萧残照落苍波。春风麦秀愁难尽，回首悲歌可奈何。
明-吴世忠-《过张鲁公祠》@遗庙荒凉古木稠，孤忠千载思悠悠。频摧北虏三千士，独障南藩百二州。落日旌旗迷大泽，屯云剑戟枕长流。当年玉辇西还日，勋业谁将汗简收。
明-吴世忠-《春江花月夜》@翠华巡幸驻离宫，锦缆龙舟万乘东。银瓮香浮仙醴绿，金堤花簇御筵红。逶迤箫鼓来天上，滉漾旌旗在月中。回首可怜春殿隔，如花宫女泣东风。
明-吴世忠-《夏霖行》@女娲之墓波面悬，无人力补东南天。雷公玉女不知天已漏，复鸣天鼓大笑于帝前。江翻海倒地无轴，六鳌飞上层霄颠。遂令万姓赤子为鱼鳖，三山五岳俱回旋。郡国嗷嗷诉愁苦，九龙九龙尔无侮。吾欲诛九龙，醢之充我一杯脯。大声叫帝阍，又恐阍者怒。心知事不济，反锁卧环堵。即今一月仍滂沱，太阴犹离毕之阿。农人预愁耳生禾，百草烂死讵足多。丰年之望已蹉跎，霖乎霖乎奈尔何！
明-吴世忠-《歌风台》@君王昼游日，壮士俱锦衣。犹怜沛父老，争睹汉旌旗。汤沐开新邑，风云慑旧威。祇应千岁后，魂绕故乡飞。
明-吴世忠-《从军行二首》@呼白新夸好手身，望尘星散渔阳滨。亦知赌胜轻七尺，不是金盘一掷人。
明-吴世忠-《从军行二首》@围合孤城势已危，少年胆气更输谁。一挥晕散天边月，知是渔阳豪侠儿。
明-吴世忠-《送方二敬之北游》@新制貂裘称体轻，试装宝剑已雄鸣。黄河至后无舟渡，独跨骅骝冰上行。
明-吴拭-《清远峡》@雨过山气清，两禺望相峙。树里出钟声，烟澄满江水。熠熠林光中，露重滴松子。
明-吴拭-《浈阳峡》@清晨醉别曲江守，直下浈阳望峡口。须臾舟子亦动容，两岸高插数百峰。日气在峡吐不得，苍岚紫霭霏濛濛。下视潭影无天色，但见石根没深黑。十丈岩头灵乳开，百寻壁上暮钟回。余峰一一断复续，蓊葱各欲出风雷。舟中野客苦残病，决眦支颐揽奇胜。不堪夕色下遥阴，翠微枕上寒相竞。
明-吴惟善-《寄武昌诸友》@黄鹤山前汉水濆，一时英俊总能文。金钗佐酒年俱少，银烛钞书夜每分。雁杳鱼沉劳远思，狼贪羊狠绝前闻。兵戈故国知谁在，目断西南日暮云。
明-吴惟善-《寄东海鹤年贤弟》@鹤皋东望接三山，海上群仙日扣关。虎守月炉丹炼就，龙吟霜匣剑飞还。故园松菊余三径，老屋烟霞恰半间。为问林泉逃世者，如公今有几人闲？
明-吴维岳-《信州同汝成游南岩寺用李崆峒壁间韵》@幽哉岩里居，戴石世所罕。源泉一勺多，香烟终日满。停杯岫云迟，解带松风缓。缘崖鹿豕踪，复与同人践。
明-吴维岳-《题清池书屋》@檐引山霞润，池翻树影虚。鸟停枰外石，花度枕前书。只与清谈便，宁知俗计疏。南村新酒熟，还许就芙渠。
明-吴维岳-《病怀》@烦疴违客愿，虚馆闭秋风。薄禄非长恋，明时岂易逢。钟残寒雨外，雁过远烟中。旧业金峰下，南窗菊几丛。
明-吴维岳-《审录江右李于麟谢茂秦集王元美宅相饯分得中》@宣恩充节使，设饯枉词工。漫秉当筵烛，初闻出塞鸿。夜钟山雨后，春漏苑花中。别思朱弦急，雄谭绿蚁空。放舟前路远，恋阙此心同。若是逢梅树，传书候晓风。
明-吴维岳-《祈雪斋居》@太乙坛开荐礼勤，省垣梧竹绝尘氛。灵光正想通三极，清漏微闻下五云。窗散炉薰看月淡，帘垂竹影坐星分。无才未就丰年颂，只有斋心奉圣君。
明-吴维岳-《家叔致考功事山居寄呈》@窈窕岩阿松桂繁，沙田数亩傍仙源。开尊白石依汀鹭，捣药清斋引洞猿。花外小车邻客至，架中纷帙野僮翻。南楼月上村墟静，醉倚孤琴无一言。
明-吴维岳-《赠王光禄使事江左》@帝城文物净新秋，建业清华惬昼游。供奉暂辞分禁路，登临先上阅江楼。天长鸿雁催乡信，寒浅蒹葭缓客舟。何地望京横奏牍，东南处处苦征求。
明-吴维岳-《秋日出梅溪》@山中长卧万峰霞，溪上将乘八月槎。花重稻茎呈稔岁，篱清槿叶住贫家。性迂有喜疏骖御，伴少偏宜趁鹭沙。文字癖除行李省，尚余残箧贮《南华》。
明-吴维岳-《雨村道中》@踏冻看山兴亦新，梅花偷放腊前春。路缘半壁时停骑，屋傍悬崖少过人。晴雪背阳留北崦，寒流伏草出前津。松杉到处群麋鹿，何必桃源称隐沦。
明-吴维岳-《孝丰西圩道中》@涧泉绕路十里，石屋栖云数家。何处微风醒酒，溪南红杏新花。
明-吴文潜-《金陵社集诗（一十六人三十二首）集鸡笼山》@文潜字元翰，莆田人。孤癖苦吟，诗不多作，或累月始成一章。弃家学道，寄食武夷山中，数载后剃发为僧。谩将遗迹问齐梁，寂寂台城露草荒。废井尚封陵寝气，初钟不唤景阳妆。苍茫野水迷官道，高下寒山出女墙。还忆诵经梁武帝，临风倚树吊斜阳。
明-吴文潜-《宫词》@银箭初添漏水痕，星河如练影长门。最怜一片深宫月，得见清光是主恩。
明-吴文泰-《青楼曲》@青楼少妇悬明榼，软金刺绣罗衣裳。纤歌宛转声绕梁，围屏狎坐飞琼觞。流苏锦帐双鸳鸯，梦魂醉入温柔乡。东风破暖吹红香，落花点点更漏长。游丝飞絮春茫茫，柔肠一寸生秋霜。吴山青青江水绿，燕语莺啼空断肠。
明-吴文泰-《横塘采莲词》@采莲度横塘，荷花远近香。花间擘莲子，多半是空房。
明-吴文泰-《送人从军之永州》@嗟君此别向南州，驿路迢迢万里秋。愁断猿声非故国，梦回月色在孤舟。湘潭水落鱼龙远，衡岳云开雾雨收。闻说从军还有乐，不须怀土更登楼。
明-吴檄-《春日过张侯园亭》@五侯台榭竞芳菲，三日花深车马稀。弦管不从流水奏，绮罗应化暮云飞。空闻玉馔分天府，曾睹金葩捧御帏。借问楼前桃李月，从来此地几人非。
明-吴学礼-《郭外夜归》@草田高下乱虫鸣，凉袭衣襟夜气清。河汉横秋平野阔，山窗无月一灯明。孤蓬倦倚难成梦，宿鸟相呼忽转更。近郭不妨归近夜，到门犹有读书声。
明-吴学礼-《泊横春馆》@枯葑冰消水路遥，短长亭下一停桡。寒烟两岸客炊晓，残月小桥人待潮。山外钟声何处寺，柳边春入隔年条。到城不必争先后，华盖峰头手可招。
明-吴学礼-《重过南浦》@万里澄江浸碧天，迢迢人上渡头船。柘烟旋减蚕成茧，梅雨微晴树欲蝉。独客有愁多近暮，乱山无处不闻泉。枳篱门巷依然在，落莫东风二十年。
明-吴学礼-《秋晚书怀》@数点寒鸦日又西，转寒天色易凄迷。青山半出烟涵郭，红叶乱流霜满溪。半壁秋灯吟对影，故园夜雨梦扶犁。山人饱听农歌卧，但愿年丰谷价低。
明-吴学礼-《湖边会饮》@秫价年平易索醪，西风野店快持螯。门疏杨柳前峰见，瓦上藤花破屋高。时异最伤嫠妇纬，岁寒方重故人袍。小舟待月同归去，横直沙头插短篙。
明-吴学礼-《路傍草》@路傍草，路傍草，古路迢迢生不了。百年金谷夕阳天，万里沙场霜月晓。古路今路一样平，踏来踏去重青青。吾知此草踏又生，莫教古路无人行。
明-吴俨-《次匏庵先生板屋韵》@达官宜高居，胡为喜卑下。岂是三命余，动欲循墙者。天予固甚丰，自取恒欲寡。何必大厦成，而后虚三瓦。无梁架榱题，无牖饰丹赭。惟有窗隙中，尚能通野马。鬼瞰非所忧，客来可延坐。看云数卷帘，看月疑乘舸。温燠不知冬，通明复宜夏。有书常满床，有酒常满斝。自读仍自斟，高情还自写。岂无数仞堂，得志弗为也。
明-吴俨-《齿落》@我年六十一，已落第三齿。若更活数年，所存知有几。刚风着唇吻，利与剑戟比。岂待入腹中，而后疾病起。譬若建重门，一扉常自启。外侮窥其间，孰御而能止。又若筑长堰，隙穴不容蚁。今已决寻丈，不竭安肯已。或言死与生，其机不在此。不见张相国，齿尽乃食乳。髫龀若编贝，或有短折死。此虽释吾忧，终焉非至理。齿落竟何悲，不落亦何喜。但愿不肿痛，叫号动邻里。食物有所妨，肴核宜弃置。朝夕啖粥糜，其味固自美。出言有所妨，对客宜少语。况我之所病，正在伤烦易。忆我初落时，掩口含羞耻。只今落已惯，与不落相似。作诗记岁月，亦漫戏云尔。
明-吴俨-《听郑伶琵琶》@郑伶名价重江东，五百梨园伎尽空。子夜猿啼残月白，上林莺老落花红。江头商妇愁无限，塞外明妃恨不同。可惜曹纲今去远，何繇两市斗西风。
明-吴与弼-《秋晚》@风来夜枕寒，云生晓窗雨。旅思共秋清，遥思故山侣。
明-吴与弼-《晓立》@灵台清晓玉无瑕，独立东风玩物华。春气夜来深几许，小桃又放两三花。
明-吴云-《送李民瞻侍郎宣谕陕西》@侍郎将命出金銮，道路传呼远近欢。关内官曹迎使节，秦中父老识衣冠。云开太华三峰秀，水绕黄河九曲寒。寄语渭川千亩竹，西风还解报平安。
明-吴云-《题周伯宁江山送别图》@江山天共远，无限别离情。人去长亭在，空余落雁声。
明-吴兆-《金陵社集诗》@松杉交翠夹堤长，莲子花开满署香。玉溆覃拖深覆艇，碧潭历乱密迎榔。红舒粉饰齐金制，星缀霞蒸鄂绣张。茎刺健能栖翡翠，藕肠弱可系鸳鸯。已钟秀丽三山色，复染铅华六代妆。城带夕阳翻堞影，岸萦芳草映苔光。珠擎既爱田田叶，规接还怜各各房。爽气惊林知露早，阴岚拂槛觉杯凉。西园夜月同飞盖，南国秋风藉作裳。何幸承君生顾盼，岂辞零落委寒塘。
明-吴兆-《秦淮斗草篇》@乐游苑内花初开，结绮楼前春早来。春色染山还染水，春光衔柳又衔梅。此时芳草萋萋长，秦淮女儿多闲想。闲想玉闺间，罗衣正试单。芳飙入户吹帷动，巧鸟当窗搅梦残。因娇丽日长安道，相戏相耍斗芳草。芳草匝初齐，茸茸没马蹄。芳草远如暮，望望迷人步。将绿将黄不辨名，和烟和雾那知数。凤凰台上旧时基，燕雀湖边当日路。结伴踏春春可怜，花气衣香浑作烟。谁分迟迟独落后，谁能采采不争前。袅袅桑间路，佳期何暇顾。悠悠淮水湄，远道不遑思。空生谢客西堂梦，徒怨湘娥南浦离。未鸣鹈筜先愁歇，乍啭仓庚正及时。正及时，先愁歇。密取畏人窥，疾行防藓滑。入深翠湿衣，缘高香袭袜。搴若将何为？束刍欲待谁？茜红犹胜颊，荑白却惭肌。薜荔裁衣安可被，菖蒲结带岂堪垂。盈匊盈襜罗众芳，蛾飞蝶绕满衣裳。兰皋藉作争衡地，蕙畹翻为角敌场。分行花队逐，对垒叶旗张。花花非一色，叶叶两相当。君有麻与枲，妾有葛与藟。君有萧与艾，妾有兰与芷。君有合欢枝，妾有相思子。君有拔心生，妾有断肠死。嬴归若个中，输落阿谁里。相向无言转自愁，芳坰过客忽疑秋。别本辞柯何倚托，倾青委绿满郊丘。虽残已受妍心惜，纵贱曾经纤手摘。芍药多情且自留，蘼芜有恨从教掷。人生宠爱几能终，人心安得采时同。萦愁结念寻归径，接佩连裾趁晚风。情知朽腐随泥滓，会化流萤入幕中。
明-吴兆-《铜雀妓》@愁思应无赖，留香但益悲。妾身甘与殉，君蒙自多疑。秋气生台榭，凉风入蕙帷。朝朝歌舞作，不似望恩时。
明-吴兆-《早春行》@蕙光初上砌，草色已含晴。日泛钗梁艳，风开裙简轻。怜双临水坐，畏只映花行。无数梅将柳，羞人蓄笑迎。
明-吴兆-《古别离》@车辚辚，马特特，路上行人行不息。丈夫一去音信稀，门前凝望是耶非。罗巾掩面羞回顾，翻令小姑笑妾误。忆妾家中娇小姿，爱弄玉环阿母随。只知娇养无愁苦，常笑他人怨别离。如今小姑年十五，能不忧愁有几时。
明-吴兆-《无题》@花黯横塘有路通，断肠笛送画桥风。鸳鸯只宿双生树，鸾凤那栖半死桐。楚峡云归芳梦散，秦淮月在故楼空。别来闻说新妆束，学得蛾眉几样工。
明-吴兆-《旅次书怀》@几年不种渐谿田，觉我疏慵更胜前。嵇阮岂须经世策，巢由何用买山钱。莫愁湖上春携酒，长乐桥边月泛船。惟有古怀消不得，台城衰柳白门烟。
明-吴兆-《正月十三夜同王若观伎共用来字》@倡楼罗荐开，急管促行杯。花气衣香夺，蟾光烛焰回。舞飞雕砌雪，歌落绮窗梅。不尽横陈态，犹期三五来。
明-吴兆-《题王野城南居》@瓢笠高悬壁，交游久绝踪。门生当径草，窗度隔城钟。野老期看竹，山僧就结冬。今朝秋气爽，户外数晴峰。
明-吴兆-《送刘休渊归中都》@白下怜君失意频，濠梁归路听莺新。数家古市低攒树，十里平芜远见人。河上虹分官渡雨，城头花压驿楼春。交游已自随金散，羸马萧萧独问津。
明-吴兆-《上洋道中》@带雨片帆摇，人烟隔浦桥。筑围防海啸，补屋避江潮。地沃征徭重，年丰稻蟹饶。时依村市泊，机杼彻寒宵。
明-吴兆-《寒夜与范汭过黄习远萧萧斋宿得人字》@薄暮投君宿，维舟先问邻。村烟寒结屋，山犬夜欺人。居以违时僻，交因远至亲。萧萧松月满，款客不妨贫。
明-吴兆-《秋思》@蒹葭霜冷雁初还，归梦如云只恋山。一夜潺湲西涧雨，夜来秋气满人间。
明-吴兆-《访沈逸人不遇》@闲寻芳草到门迟，云水无心本不期。枕畔残书犹自在，主人出户未多时。
明-吴兆-《宫人斜》@没骨埋香却怨谁，化为黄土出花枝。开时或得君王惜，犹胜深宫未见时。
明-吴兆-《鹫峰寺寄友人》@水漫长桥深复深，寺门花密柳阴阴。寻余只在莺声里，不听莺声何处寻。
明-吴兆-《过田家》@马蹄朴索客心懒，十里无人烟火断。仆夫驱马入田家，老翁出户能相款。草中角角鸡哺雏，房内呱呱儿新诞。舍有余粮可接荒，陂多积水能防旱。借问客子来何方，炊黍蒸梨罗酒浆。话余桑柘阴移径，坐久牛羊走上堂。长男输租入城里，传闻矿税天下起。舟车牛马皆有租，老夫八十眼所无。我言老翁且莫苦，淮南还有李开府。
明-吴兆-《闰九月燕子矶登高用寒字》@闰月萧萧万木残，危矶袅袅压江湍。却登高处萸重佩，尚有余秋菊再看。浦口云深帆影暮，石头风急雁声寒。松亭萝磴闲行遍，正近斜阳莫倚阑。
明-吴兆-《同曹学佺过宿碧峰寺愚公房得风字》@入寺昏烟敛，双桥竹涧通。僧归残磬里，客梦乱山中。灯暗窗沾雨，枝喧鸟堕风。他乡寥落夜，语笑喜能同。
明-吴兆-《春夜有怀姑苏》@潮落秦淮月映沙，金阊有梦在谁家。不堪暮雨枫桥别，无赖春风茂苑花。舟荡涟漪歌《子夜》，窗临睥睨听啼鸦。分明旧事浑如昨，过柳经梅几岁华。
明-吴兆-《春游曲》@细雨湿春泥，流莺几树啼。东风淮水曲，落日长干西。夹道看驰马，围场下斗鸡。倡楼今夜醉，月出管弦齐。
明-吴兆-《云浪庵看桃花歌呈恩公》@白石累累如雪浪，青山叠叠疑屏障。孤庵结处绝人寻，千树桃花深又深。吾师讲散僧徒暇，或行或坐桃花下。悠然花下悟真机，落花偏著定时衣。处处飘来天女散，纷纷衔出佛禽飞。如此春山谁独往，城中人有山中想。涧户疏钟出谷迟，石桥流水和云响。几曲云林望不通，惟将流水世人同。徐穿鸟语枝边路，传过经声花里风。步步留人春不尽，掩映岚光无远近。池上数株昨夜开，旧红几点逐沿洄。禅关自与仙源异，莫误渔人不再来。
明-吴兆-《废南院看桃花》@院废花犹发，游人为此过。荒蹊侵野水，露井幂新莎。开处谁扳折，种时曾绮罗。惟余听曲意，误入鸟声多。
明-吴兆-《过林子丘茂之兄弟新居》@虽然不出郭，幽僻似郊墟。兄弟无余业，闭关好读书。取山开北牖，留月广前除。赖有曹评事，常过问索居。
明-吴兆-《送姚鼎梅》@寂寞古城阴，孤舟淮水浔。看君不豫色，倦我远游心。别路生春草，还山多苦吟。只将疏豁意，歌入浦云深。
明-吴兆-《出龙江关遇中州张民表遂与同舟得归字》@河桥才过雨，关树又晖残。郭出忽已远，逢君竟似归。芦边舟欲发，沙际语相依。且莫乘流去，空江暮霭微。
明-吴兆-《望亭舟中感怀》@水国蚕桑早，春山蕨笋肥。谁怜行路客，着尽离家衣。村犬迎舟吠，田乌绕耜飞。悠然望远岫，却羡暮云归。
明-吴兆-《送张朔少游燕》@世路难如此，问君何处游。燕京方逐客，塞上正防秋。沙碛长风急，关门落日愁。将军油幕里，谁肯接应刘。
明-吴兆-《青谿泛舟偶访友人》@青谿有九曲，曲曲见钟山。山色长如此，水流终不闲。却于日暮发，好趁月明还。之子门临岸，维舟且扣关。
明-吴兆-《秋日寺居柬王僧劭》@檐树凉飙急，庭芜白露漙。登临为此始，物候又惊残。寺静秋吟好，林深夜坐寒。仍多禅侣过，淡语更成欢。
明-吴兆-《秋夜与俞安期宿乌龙潭吴家水亭》@潭光与月色，清彻一园中。阴过临城树，凉当隔岸风。窗虚涵若水，亭敞坐如空。幽极不成寐，高怀有客同。
明-吴兆-《与曹学佺林古度过孔雀庵访韫辉上人》@竹日下清晖，林深一径微。萧然瓢室静，可息道人机。汲井鸟冲出，开篱蝶绕飞。复过邻寺去，留兴月明归。
明-吴兆-《离夜》@白露涂兰阶，秋灯耿离席。风景凄以清，情思纷如积。胧胧庭树光，送君立门隙。昨夜秦淮月，今照板桥客。
明-吴兆-《赠于纳言文若》@还治出西华，春城散曙鸦。俸支常不足，客到竟如家。古思澹流水，闲情赋落花。朝朝垂手版，山色正当衙。
明-吴兆-《残腊阻雪云阳客舍》@铁瓮寒潮冻不流，云阳风雪旅人愁。客心不与年争急，且缓归程一日舟。
明-吴兆-《寄陈使君抑之》@海南无雁亦无秋，万里何人寄远愁。寂寂孤眠淮上月，凭风吹梦到罗浮。
明-吴兆-《浦子口作寄吴隐君梦旸》@潮满金陵渚，风高浦子城。烟帆来楚色，霜叶下秋声。水国开千市，天家驻五兵。旌旗摇列垒，鼓角动连营。海汛防南服，边烽接北平。壮心空宿昔，逸思尚纵横。几逐渔樵侣，常投草泽行。捞虾沙岸浅，牧豕竹坡晴。旅食游应倦，秋衣授未成。平山独可眺，眺远寄离情。
明-吴兆-《癸卯元夕曹能始席上咏夹纱灯屏得花字》@火树当筵出，灯屏绕席斜。逶迤一片影，匼匝九枝华。薄素流明月，层波浸百花。龙膏然作雾，鹤彩散成霞。晓户莺窥镜，春窗蝶误纱。盈盈空内外，瞰客若为遮。
明-吴兆-《早春水阁》@昨夜秦淮春水生，朝来合岸有波声。春阴不散余寒在，雪积钟山一片明。
明-吴兆-《与喻应益言别》@杨柳河桥日向新，空江无处不通津。留君且过花时去，共泛青谿曲曲春。
明-吴兆-《春宵曲》@严城禁苑漏传稀，戚里侯家启夜扉。花里歌声惊宿鸟，池边水气怯春衣。佳人笑语风吹过，公子留连月送归。翠帐沉沉芳宴散，梦魂应绕碧云飞。
明-吴兆-《闽中与吴元翰过马季声家酌》@多君新酿熟，邀我客中闲。剖橘香生手，衔杯暖泛颜。败藤萦格下，争雀堕篱间。门巷斜邻寺，朝昏易往还。
明-吴兆-《夜梦还家作示林古度》@晨光衔北牖，揽衣庭前步。默念戚无欢，心中缀想慕。君问想何为，夜梦还乡去。茫茫俄倾间，暂与骨肉遇。我家渐水上，门前荫古树。树下即池塘，塘边墟落聚。墟落几迁改，归梦犹循故。亲知异老亡，慊款如平素。小女扶床戏，弱子缘阶骛。攀枝不及花，牵衣适迎路。山妻饭中厨，含泪复含哺。入户理残机，行园摘寒瓠。在昔怨贫贱，归来甘荆布。绪乱语难终，神悸遂惊寤。想像反侧际，依稀情景具。怆怆心内酸，历历为君吐。君亦道路人，无语空相顾。
明-吴兆-《冬至夜集曹能始园亭观伎》@佳候要佳丽，山斋启暮扉。入园惊荔发，窥琯见灰飞。梅乱歌中落，春争笑里归。橙香寒靧面，桂气暖熏衣。粉壁钗横影，雕窗烛散辉。不堪弦管歇，残月尚栖帏。
明-吴兆-《偶书闽中风土十韵寄金陵知己》@风气南来异，行行岁月赊。梅香逾五岭，猿响类三巴。时见蛮烟黑，还惊左语哗。舟中喧水碓，城上出人家。荔子家家种，榕阴处处遮。居民晴着屐，市女晚簪花。短蜮能伺影，蜼鱼会喷沙。蛎房经雨吐，石入春华。剑浦龙何在，螺江事可嗟。好游非向子，录异是王嘉。乡信难逢雁，归期易及瓜。吾生从汗漫，世路更无涯。
明-吴兆-《过曹能始家作》@非我频相过，知君日日闲。家贫能爱客，官冷好游山。待月时同出，看梅昨共还。斜阳照深巷，又见竹门关。
明-吴兆-《除夕曹能始宅林茂之弟彦先同赋（癸卯）》@今宵愁转剧，赖子倍情亲。聚饮怜家庆，分欢念旅贫。春添垆气暖，梅照烛花新。共惜须臾别，明朝隔岁人。
明-吴兆-《元旦书事（甲辰）》@闽中风景丽，元旦百花开。有岸皆萦草，无波不染苔。树光摇粉堞，云彩照金罍。浓黛新年点，春衣隔岁裁。夜垆藏宿火，晓烛剪残灰。袖里分余蕙，钗边罥落梅。松枝当户插，椒气拂窗来。正好随欢笑，那知客思催。
明-吴兆-《人日立春林民部宅观伎》@双节值新年，东风袅伎筵。土牛官鼓迓，彩燕内人传。杏子裁衫薄，梅花点额圆。歌深眉黛蹙，酒重脸红妍。香雾迷窗凤，金屏影柱莲。尚书旧东第，宾客喜重延。
明-吴兆-《集林光禄新第得花字》@到户尘喧远，开门蕙径斜。图云流碍栋，刻鸟立窥纱。带笋移邻竹，裁枝寄别花。残霞藏宿雨，弱柳堕栖鸦。亭敞分歌伎，池清漾钓槎。谁言光禄第，定是石崇家。
明-吴兆-《赠妆春者》@高台望若仙，出色异人妍。南市重围压，东方千骑联。衣边浮日彩，髻上惹春烟。更恃众怜意，归娇女伴前。
明-吴兆-《武夷小桃源访刘道人（甲辰暮春，能始、茂之》@峥嵘入陷石，石径转逾窄。划然洞门开，斜光一道白。龙湫流暗穴，鸟篆绣苔额。穷源有古村，二三避世客。避世非避秦，栖心炼精魄。春田自耕刈，衣食无需索。风动棕花落，雨过药苗摘。莺啼林木秀，犬吠暮空碧。居然众山中，遂与众山隔。坐久恐迷误，归路志前石。白云洞口深，似杜重来迹。
明-吴兆-《榕城小妓奇奇歌》@奇奇十二发垂肩，婉伸膝上谁不怜。鸦头髻样望如坠，杏子衫新红欲然。市门半面窥人惯，门前潮水东西漫。阿爷欢喜阿娘娇，东家妒杀西家羡。六月南气荔子红，斜柯轻立踏如风。八月西风龙眼低，今年攀折与枝齐。年纪虽小齿清历，汉语吴歌声的的。刘家碧玉未须论，越客明珠应不惜。借问春来几树花，双抛桥畔是儿家。
明-吴兆-《登钓龙台》@秋色延高台，台荒庙亦冷。两三樵牧儿，投石试深井。
明-吴兆-《度岭作》@谷口钟声度岭微，岭头岚气散朝晖。江山处处通乡路，只是游人不得归。
明-吴兆-《宿曹能始吴客轩题壁》@园亭临浦口，门巷暝烟深。池岸波新浴，花谿草乍侵。云来窗上湿，月过树边阴。谁谓留吴客，余将起越吟。
明-吴兆-《归宗寺》@路绕鸾溪去复回，鹅池闻说右军开。山僧相遇衣裳湿，双剑峰头看瀑来。
明-吴兆-《登五老峰望彭蠡湖歌》@适度含鄱口，来登五老峰。千盘万剥无人迹，雨过泥腥见虎踪。一径孤悬五峰背，烟岚五点浓如黛。壁面起兮矗相向，石颜叠兮诡万状。履触云生处，身齐飞鸟上。霞缀屏兮成锦，雾弥谷兮如涨。峰头雾雨峰下晴，一边湖树夕阳明。波声直撼鄱阳县，江色遥分湖口城。忆昔扬帆彭蠡左，湖心迥压看将堕。今来顶上看湖光，湖光射眼白如霜。不知浮荡苍翠表，只觉微茫众山小。林交阴兮青兕啼，草丰茸兮故步迷。游人今夜何峰宿，遥逐钟声度水西。
明-吴兆-《晚投黄龙寺慧宗上人房》@几处禅林聚似村，岭头风雨涧头昏。千枝灯影僧初放，一派经声客到门。
明-吴兆-《师子岩》@石罅置檐楹，高低纵复横。临深畅幽意，极险尽游情。火照潭心影，经传洞腹声。际眉岩电射，绕足涧霓生。潜怪禅能伏，啼鼯狎不惊。欲穷前胜处，无路若为行。
明-吴兆-《浔阳张侍御宅咏伎》@房栊花色色，池馆月盈盈。古服仍椎髻，新妆忽曼声。闻香方觉笑，辨佩即知名。上客莫言醉，分歌缓夜情。
明-吴兆-《送林古度》@分手寂无语，殷勤独此心。梦于游处得，情向别时深。庐岳云初起，湓城日半阴。孤帆即千里，昨夜在东林。
明-吴兆-《新秋建安王半隐园应教二首》@坐望林峦隔，行分岛屿遥。蹊崩横卧柳，岸阔接平桥。微雨惊雷散，轻炎入树销。豫游屏侍从，疏豁似渔樵。¤
明-吴兆-《新秋建安王半隐园应教二首》@薄暮登台望，西山翠满栏。湖云屯岸宿，松露滴衣寒。万井炊烟歇，千家市火残。笙歌引前路，花密出犹难。
明-吴兆-《晚登九华山》@望江亭望晚江晴，飒飒秋兼风水声。寺隔数峰犹未到，禅灯几点翠微明。
明-吴兆-《登天台峰宿（峰离寺二十里，山之最高者）》@萝磴松崖几百层，猱攀鱼贯始徐登。昨朝望处今宵歇，岩下云埋入定僧。
明-吴兆-《别九华山二绝》@寺前秋净万峰闲，正好寻山又别山。谷转谿回留不住，水声相送到人间。
明-吴兆-《别九华山二绝》@复岭重岩出路赊，渐看龙口有人家。行行数里犹回首，秋雪满山荞麦花。
明-吴兆-《舟泊石头城》@依旧城边明月辉，城中萧索故人稀。南游日望东归急，及到金陵不是归。
明-吴兆-《西湖春游词七首》@堤暖百花齐，湖春万柳低。管弦初沸日，罗绮已空闺。上巳连寒食，车轮间马蹄。游人争向处，多在断桥西。¤
明-吴兆-《西湖春游词七首》@湖水碧粼粼，还疑洧与溱。褰裳临翠渚，踏草及芳辰。合岸花薰暖，双堤柳夹春。今年风景好，直为远游人。¤
明-吴兆-《西湖春游词七首》@桥外即当垆，楼阴碧树扶。水筵移岸酌，越女唱吴歈。一径穿孤屿，重光带两湖。匝波舟楫动，处处起鸥凫。¤
明-吴兆-《西湖春游词七首》@越女善拏舟，吴姬解棹讴。尊低芳树下，人拥古堤头。香酝寻仙客，灵峰问梵流。花时无远近，分日出城游。¤
明-吴兆-《西湖春游词七首》@晴光上柳条，结伴戏花朝。歌近舟沿岸，人开马度桥。雷峰看塔迥，葛岭弄泉遥。日暮争门入，衣香满路飘。¤
明-吴兆-《西湖春游词七首》@新堤杨柳斜，游冶肯还家。珠弹光流月，春衣色胜花。幕遮芳草路，骑并美人车。何处菱歌起，仍怜似若耶。¤
明-吴兆-《西湖春游词七首》@游路背湖分，林陬复水濆。年传秦代石，人拜宋时坟。塔影双峰见，松声九里闻。不知天竺近，香气蔼成云。
明-吴兆-《过吴门访沈野范汭携酒至因赋》@皋桥通市外，鸿墓即城隈。芳躅君能继，衡门客到开。药香余石臼，茶绿泛山杯。邻圃花迎发，东家酒送来。池萍初点絮，阶笋欲穿苔。谁复寻行迹，荒蹊不剪莱。
明-吴兆-《酬何璧》@少年为志在仇恩，老大销磨百不存。寂寂孤窗风雨夜，因君知我与君言。
明-吴兆-《寓范汭家过其友卞润甫新居》@绿树阴相接，过君不出门。少年能淡薄，高卧动寒暄。开径多邻客，移家只故园。晓凉闻汲响，凿井在篱根。
明-吴兆-《赠王德操居士》@家在半塘住，常听虎寺钟。持斋坐孤馆，礼塔向高峰。姓字能藏市，妻儿相赁舂。寥寥梁孟后，于尔继芳踪。
明-吴兆-《游天池寺》@谁家墓道创犹新，便见禅宫迹日陈。宝地也闻归别主，青山终是属游人。残僧寥落他乡乞，古佛荒凉野魅邻。惟有泉声秋可听，苔衣漠漠石磷磷。
明-吴兆-《送方子公》@行止因人定，仓皇为计非。出门虽异路，贫贱自相依。雨湿秋衣薄，风吹病骨微。昨宵曾宿别，乡梦亦同归。
明-吴兆-《舟泊天门山寄金陵故旧》@际晚帆投岸，苍苍暮霭平。别愁当月满，乡梦趁潮生。牛渚今宵客，鸠兹明日程。渐欣江路少，得近故山行。
明-吴兆-《到家》@渡口尚余景，乔木故乡陌。谁云客不归，今归转如客。村犬吠路隅，室人避门隙。入户恍有存，依然旧四壁。始归人意新，邻里皆来觌。交谴我何言，谁复闵行役。兴念及殇儿，生未谙行迹。梦寐何由通，徒闻人所惜。别时种园树，过墙盈几尺。且复息其阴，泪沾衣上碧。
明-吴兆-《秋日杂诗》@新谷望将熟，无田安可希。饥驱儿女去，同拾遗穗归。鸟雀争喧啄，不忍相逐飞。夕舂朝作饭，朝舂夕作糜。赖此保朝夕，我心实伤悲。爰思古之人，贫贱甘如饴。牧豕上林苑，逃耕蒙山陲。道胜聊自慰，欣咏《衡门》诗。
明-吴兆-《过汪隐君道会》@适渡丰谿水，隐隐松明山。松色自幽映，溪声复潺湲。主人尚高卧，童子启柴关。眺听且延伫，落日半林间。
明-吴兆-《贫居》@釜里生鱼甑里尘，非关久雨却关贫。床头惟有《梁鸿传》，闲诱荆妻作古人。
明-吴兆-《闲思寄林古度》@一与西湖别，春风两度来。曾栖山寺里，日日待花开。
明-吴兆-《早秋斋居》@早晚凉风至，萧萧闻竹斋。今年无客思，又有旧游怀。
明-吴兆-《喜郭昭自庐山见过》@荒村岁暮谁相问，惟有篱花慰索居。游过山川常在梦，别来朋旧久无书。秋风鸟雀暄禾黍，落日牛羊遍里闾。即此萧条空馆夜，与君相对话匡庐。
明-吴兆-《宿吴公励石壁山房》@山馆雨声秋，秋灯照石楼。兴因清景发，宿为故情留。往事言难尽，凉风吹不休。少年行乐处，多梦秣陵游。
明-吴兆-《送刘小小为尼》@罗衣脱却一披缁，却悟红颜有歇时。学拜纤纤方礼佛，随班袅袅乍从师。忽惊形影灯前异，犹剩繁华梦里知。寄语旧家诸姊妹，年年空为落花悲。
明-吴兆-《寄曹学佺》@几年山水共闲游，无日吟诗不唱酬。一卧故园春又暮，楝花零落渐谿头。
明-吴兆-《喜雨》@沛然时雨来，芃芃禾黍起。我固无所望，亦为邻里喜。晚向西轩眠，谿云满窗几。明日钓潭侧，应深几尺水。
明-吴兆-《暮春谿居二绝句》@门前梧柳长新围，雨暗空林客到稀。几欲持竿谿上去，滩头昨夜没渔矶。
明-吴兆-《暮春谿居二绝句》@柳岸沙潭风景多，晚晴新绿映春波。渔舠好泊深深处，棹月归来半夜过。
明-吴兆-《寄曹能始》@闻说官闲心亦闲，马蹄日出不知还。落叶满城秋似水，家家楼上有钟山。
明-吴兆-《暮春偶过山家》@山村处处采新茶，一道春流绕几家。石径行来微有迹，不知满地是松花。
明-吴兆-《过吴太常山居》@只在花深处，恒来亦费寻。书声间竹色，鹤梦冷松阴。时过邻僧饭，仍多野客吟冷然暮空碧，清磬出春林。
明-吴兆-《月夜自宝应泛舟至秦淮》@湖月忽来照，萧然水树明。棹沿堤影直，星过浦光横。家远秋多梦，年丰夜可行。前程何处泊，鸡唱是盂城。
明-吴兆-《姑苏曲》@宝带桥边鹊啄花，金阊门外柳藏鸦。吴娥卷幔看花笑，十日春晴不在家。
明-吴兆-《春日过冯祭酒孤山别墅》@池馆青春好，泉台白日辞。梅香曾赏处，柳发独攀时。湖舫游新主，宾阶生旅葵。野烟沉酒径，山月冷歌帷。邻起山阳笛，庭间谢傅棋。还闻有遗令，开阁散诸姬。
明-吴兆-《西湖子夜歌八首》@湖女二三月，相将戏水涯。新堤看杨柳，旧堤看桃花。
明-吴兆-《西湖子夜歌八首》@新着杏红衫，试骑赭白马。马骄堤路窄，急为扶侬下。
明-吴兆-《西湖子夜歌八首》@三桥当路半，正好与郎期。湖水原无信，郎来那有时。
明-吴兆-《西湖子夜歌八首》@南峰望北峰，如欢又如侬。何当云雾合，两峰作一重。
明-吴兆-《西湖子夜歌八首》@渡头人眼众，船开不敢要。惯知侬泊处，不过西泠桥。
明-吴兆-《西湖子夜歌八首》@外湖歌折柳，里湖歌采莲。闻声不相及，意绪风中传。
明-吴兆-《西湖子夜歌八首》@西陵花深处，旧是情人路。湖船不出湖，愿欢寻故步。
明-吴兆-《西湖子夜歌八首》@悔寄孤山梅，悔折断桥柳。两地本无情，郎心那得久。
明-吴兆-《过西湖怀曹大参学佺》@每忆同游处，凄然起旧怀。兰舟曾泛泛，春鸟正喈喈。几访孤山隐，常持净寺斋。苦吟花阁晓，泊月柳桥佳。此别经三载，闻官进两阶。旌骖临蜀道，宾客散秦淮。出祖龙江日，嗟余不克偕。
明-吴兆-《将之广陵过别林古度留小酌》@客至摘篱豆，一尊相对吟。山光当户冷，秋色入门深。即此寒灯夜，兼之远别心。明朝广陵道，水岸但枫林。
明-吴兆-《禅智寺李本石宗衍同游》@月明桥畔寺，云是旧隋宫。磬发山堂寂，烟销辇路空。旅怀深落日，古思入秋风。耐可同游在，看碑衰草中。
明-吴兆-《法海寺》@野航时可系，林寺昼犹扃。古木无年岁，清阴满户庭。客来方礼磬，僧坐但翻经。烟起炊茶灶，声闻汲井瓶。窗过湖鸟白，檐挂叶虫青。蔬饭欣然饱，徐徐步远坰。
明-吴哲-《夜雪有怀范玉厓叔中朱沧洲孟辩》@江南地薄雪并寒，缘江矮屋茅复单。析薪束缊空燎眼，春阳不暖先生槃。田家利酤常苦酸，东家垆头量子宽。山公八斗焉足醉，少须暂解双眉菆。门前柳花飞作团，瑶田珠树森阑干。邹枚僵卧竟不起，对此欲赋谁同欢？南州俊髦陆与韩，躁进误刷凌云翰。售才阮生急一官，肉眼不肯空曹瞒。沧洲渺弥，玉厓巑岏。二仙者流，同余肺肝。进直任公钩，退屑淮王丹。宗儒唱导富儒学，妙斡造化归豪端。乃谓仲尼颜子不死亦易事，忍见后天日月凋双丸。今夕复何夕，三山皆白鸾。我欲邀二仙，授简发漫汗。仙兮素爱我，御风谅非难。戒儿预沽客一石，此醉要吸六合万顷冰壶干。
明-吴哲-《题豫章镏孝纪所藏米元晖画卷时久不得东吴消》@淞阳之居何处寻，展卷聊复尉幽心。门前莺去春事毕，屋里雨鸣江树深。微茫汉月堕燕草，窈窕吴成越吟。南宫仙人独不死，白云峨峨苍山岑。
明-吴哲-《遣兴答李道源》@徒步何忧髀肉消，赋归无待《楚辞》招。摩娑药笼三年艾，濩落人寰五石瓢。蓑笠雨淹沧海钓，斧斤晴趁白云樵。游仙枕上西池月，转觉东华曙色遥。
明-吴哲-《丙申三月从平章左公总戎临安过南山访杨铁崖》@旂旐晨趋十万军，卫青幕府事纷纷。卧龙不远沧溟窟，走马来看馆阁文。春过名山花乱落，雨晴飞瀑路难分。先生高伴洪厓啸，独向溪边望白云。
明-吴哲-《七夕漫成》@乌鹊梁成岁一过，灵风此夕度鸣珂。鸾钗再合骈金股，牛渚重来失素波。巧落人间征应少，愁归天上别离多。回车月黯无消息，香雾云鬟奈尔何。
明-吴哲-《过里洋河》@里洋河，何汤汤，奔流百折到泷冈，砂矶湾湾里路长。船头照见落日黄，愁云低没双凫翔。樯乌孤征心徊徨，遥空半作明月光。凉风忽来吹我裳，荻花夜白含清霜。里洋河，思故乡。
明-吴哲-《小孤山（俗谬为小姑，上有圣母庙像在焉）》@中流玉卓迥无群，大海雄藩自楚分。绝顶薰芗常蔽日，靓妆楼阁不藏云。孤根暗直龙栖宅，乱水平铺鸟篆文。我欲维舟明月里，为神鼓瑟候湘君。
明-吴植-《寄张国录孟兼》@昔别意何长，重来岁华改。沉忧谁与娱，怀人邈江海。褰衣涉汀洲，秋风被兰茝。日夕零露繁，芳馨为谁采。嘉会谅难并，良辰讵容待。思君如明月，夜夜望光彩。
明-吴植-《留别张孟兼》@故人昔隐仙华山，高卧白云终日闲。我携清都绿玉杖，相与啸傲烟霞间。一朝忽被征书起，姓名直入明光里。清时冠带圜桥门，济济横经临璧水。坐拥皋比三载余，石室仍?太史书。平生直气横秋岳，秉笔一字诛奸谀。迩来峻擢仪曹上，千载皇风回揖让。要知制作鲁诸生，元是传经旧刘向。蹇予泉石是生涯，白头受荐来京华。相逢共醉金陵市，一官却种河阳花。人生离会良可惜，已觉形容非昨日。马头万点蜀山青，回首秦淮烟树夕。丈夫才气古所难，去去有冠冠莫弹。郫筒酒熟宁辞饮，饭颗诗成得细看。怜君最是知予者，慷慨高歌起中夜。葛令丹砂或可求，王乔飞鸟还堪借。他时一笑蓬莱巅，碧桃乱发东风前。还将玉管吹明月，叶以云间紫凤篇。
明-吴植-《过南湖戏折藕花》@秋日南湖戏采莲，鸳鸯飞上木兰船。一声《白筼》知何处，无复闲情似少年。
明-吴志淳-《儿牧牛》@儿牧牛，丰林清润纵尔游。长鞭短策莫轻举，从渠饮啮饱即休。老幼年年仰衣食，耕种田园藉牛力。早夜单衣自饭之，只恐春来或牛瘠。日日丁宁语牧儿，老翁饷尔当及时。笼禽吹笛任相学，慎勿将牛尝苦之。牛不耕田廪无粟，淮上三年食人肉。
明-吴志淳-《春日遣怀（二首）》@四顾山河归一统，明君文德似唐尧。幽燕地阔干戈息，吴楚春深雨露饶。中古衣冠存旧制，南来律令有新条。腐儒击壤茅檐下，为拟讴歌答圣朝。¤
明-吴志淳-《春日遣怀（二首）》@贫病相兼气未舒，田园虽少乐耕锄。为儒已入他州籍，垂老频收故国书。夜雨湖山人去后，春风门巷燕来初。潘生喜遂闲居志，阮籍从教礼法疏。
明-吴志淳-《夏日园中清暑（二首）》@青山地僻车马稀，十载倦游歌《式微》。傍溪卜筑面流水，拂石展簟消炎晖。老翁过从就蔬食，幼女补缀成絺衣。西亭去家苦不远，日暮共逐渔樵归。¤
明-吴志淳-《夏日园中清暑（二首）》@东湖万顷波渺茫，人家多在云水乡。《竹枝》调短阿家女，《桃叶》歌长何处郎。疏林归鸟度花影，近水流萤浮竹光。东山坐待月已出，不觉凉露沾衣裳。
明-吴志淳-《春游（三首）》@湖上轻风吹柳丝，湖边细雨湿花枝。百年总有三万日，一日都来十二时。杜老每寻崔氏宅，山翁偏爱习家池。乘闲取醉真吾事，度水看花也自奇。¤
明-吴志淳-《春游（三首）》@山中兰麝香满林，故人清游能远寻。燕来已觉社日近，寒退始知春意深。山光入眼凝远翠，华影到湖生夕阴。慈云只尺不一去，薄暮还家空复吟。¤
明-吴志淳-《春游（三首）》@上日开筵曲水滨，年年相忆在兹辰。千家榆火催寒食，万点杨花照暮春。紫燕却归寻旧主，黄鹂到处唤游人。东来巢父如相问，为觅风流贺季真。
明-吴志淳-《郑元明高启文携友人所画谷口图访予湖山未几》@竟日过从喜有馀，萧萧行李借僧居。江云影落山窗静，野水光鏚夜月虚。石臼松烟和露捣，寒林柿叶带霜书。天涯回首多离思，空有新诗独起予。
明-吴志淳-《题小山水景（二首）》@十年小隐在青山，喜有东湖屋数间。门外白云常在眼，此身浑似钓舟闲。
明-吴志淳-《题小山水景（二首）》@小舟何处问通津，二月东湖柳色新。老向天涯频见画，一枝曾折送行人。
明-吴子孝-《送张山人徵伯归槜李》@失路谁相念，思家自不禁。吹箫江市伴，争炀旅人心。钓乏王孙饭，游穷季子金。有才常不达，归入白云深。
明-吴子孝-《送陆别驾之安州》@作吏本王畿，卢沟叶乱飞。秋风吹易水，寒雨洒征衣。戌火邻边障，原霜见猎围。陆机吟兴好，还喜簿书稀。
明-吴子孝-《送郏荐和奉使东莱》@上宰承周赗，王官抱楚才。堂封鸾诏下，铙吹锦帆开。海汐鱼龙夜，仙官日月台。相如夸负弩，旌节几时回。
明-吴子孝-《初春过张子言》@青鸾峙海峤，寂寞子云居。大隐非人外，微言乃道初。兰薰朱阁小，花气玉琴虚。白石饥堪饭，逢君意不疏。
明-吴子孝-《玄宁夜集赠张子言》@我不能奋身霄汉攀蛟龙，手揽日月登玄宫。扬帆浩溟泛沧海，玉芝若木空相待。燕京肮脏谁与怜，拜趋公府心欲穿。桂薪玉粟犹争炀，羸马青衫愁着鞭。虎颡张侯髯半雪，绮裘绣带腰环玦。晦迹田生燕市豪，藏名管子辽东杰。斗酒夜过玄宁观，按剑悲歌耳双热。酒酣乐极气益振，投琼角胜雄三军。六绯的烁真堪羡，宛转瑶盘走朱电。势穷一叱颜色同，星灿浑疑鬼神变。满堂大笑冠绝缨，获隽翻令肝胆惊。张侯贺我净玉觥，隔筵交酢了不争。呜呼！人生得丧何荣辱，世事纷纷易翻覆。塞叟底须忧失马，郑国焉知梦分鹿。下堂罢酒客复醒，春月皎皎河汉清。明朝却出邯郸道，回首徒含郭隗情。
明-吴子孝-《清明与孙都督伯泉出郊游迎恩隆禧二寺观郑尚》@将军宿卫未央下，岁改不知春草长。连郭天气好，细雨浮云含日光。清明花柳粲婀娜，士女分明草间坐。陌暖游人行不息，烟深好鸟啼相和。石杠流水帝坛东，玉岫苍松佛宫左。逶迤再入古道场，贝叶尘生空影堂。日午鸣钟看礼塔，当年飞鞚忆穿杨。汉家诸将谁第一，共说将军勇无敌。胸中礼乐轻儒生，四海承平难请缨。金马栖迟还落魄，与子闲行写心臆。勋业常怜髀肉生，龙钟却遣傍人惜。人生不乐奈老何，君不见今日山丘昨朱戟。郑园池涸呜蛙多，碧桃欲开缠薜萝。美酒何时对琼瑟，唾壶敲缺闻高歌。
明-吴子孝-《园居怀袁仪部补之时袁抱病》@空庭战凄叶，寒日下高原。虽家北阙下，白云常满园。风霁琴张静，池昏鸟语喧。茂陵方请告，悁忆奉清言。
明-吴子孝-《卧疾丛桂园》@乍遘冥景临，已惊玄发素。岂伊蒲柳姿，犹忝金门步。紫殿惭华缨，凄风洒官树。遂婴采薪忧，具臣旷天务。自省玄尚白，还嗟时渐暮。初旭偃荆扉，山樊淡轻雾。行药循方池，寒波欲成沍。感兹日月流，苦为簪组误。墟菊挺残英，庭松悦零露。负喧有深怀，饮冰非前惧。栖迟此中园，弥贱纷华暮。
明-吴子孝-《橘溪僧院》@蝉声不出寺，钟断祇闻香。流水迷松径，闲云满石床。无言忘寂寞，宴坐得清凉。欲谢人间事，冥心叩药王。
明-吴子孝-《次韵答衡山》@积雨新添晓涨深，忘机终日狎沙禽。临流欲濯缨无垢，系缆频移树有阴。罢钓舟闲横极浦，乞斋僧去下空林。山花尽发山翁笑，山外黄鹂递好音。
明-吴子玉-《五日青楼人》@朝来无意理流黄，斜抱云和独倚床。自念青楼逢令节，谁将白苎寄河梁。颊边玉箸沾兰水，指下金刀染艾香。展转不成缠臂彩，空令愁绪绕丝长。
明-伍晏-《渔沧庙》@渔沧之下潭水流，渔沧之上云悠悠。行云流水自今古，荒城故垒行人愁。龙为蛇兮鼠为虎，腥毛臭骨皆尘土。游魂寂魄无所归，时傍寒蛩泣秋雨。
明-武定烈妇-《俞将军引》@不忍将身配象奴，手提麦饭祭亡夫。今朝武定桥头死，要使清风满帝都。
明-西白禅师-《赵千里田家四季图（二首）》@桃花浪已深，杨柳风犹弱。邻曲欣往来，逢迎劝耕作。健犊不自暇，老农良有托。共醉社日尊，陶然得真乐。¤
明-西白禅师-《赵千里田家四季图（二首）》@蚕事方告成，鸣蜩有新声。插秧雨初遍，治草日不停。杂坐高树阴，解衣午风清。作劳时自逸，孰谓非常情。
明-西白禅师-《锦庄渔隐图为医士作》@锦庄园林锦不如，幽深仿佛神仙居。舍南舍北剩栽杏，水落水生惟钓鱼。严陵终辞光武禄，郭玉素受涪翁书。眼前生意日已广，桃源鸡犬同村墟。
明-西白禅师-《次韵李希颜同知登吴山有惑》@凤舞龙飞运已更，江流难挽几伤情。荒陵鸟雀声如怨，故国风云气不平。冠盖偶然寻胜地，旌旗且莫指边城。登高别醉黄花酒，更拟重阳一日晴。
明-西吾衡上-《登钓台》@丈夫于世各有营，岂为公卿以身辱。先生汉之一布衣，千古谁堪继芳躅。我来停舟一登跳，双台杳渺林端矗。江水沈沈彻骨清，山光霭霭有余绿。只此江山彼江山，严刘到今定谁属？先生早知钓得名，拗折当年钓竿竹。有脚但可踏青山，何必将加帝王腹。
明-西吾衡上-《山居杂诗（三首）》@却怪年来懒更长，见人无力下绳床。自知无德将谁傲，一任诸方唤我狂。活竹编篱生晚翠，新茅缚枕带秋香。鸟声啼入碧烟去，古寺遥钟散夕阳。¤
明-西吾衡上-《山居杂诗（三首）》@闲向颓檐昼负暄，前峰忽听落啼猿。未离文字非心眼，欲证圆通有耳根。翠羽每衔花入梦，好风特为我关门。胸中一事凭谁论，将此身心报佛恩。¤
明-西吾衡上-《山居杂诗（三首）》@苍苔欲死翠光存，秋去空林冷梦魂。竹暗小窗僧打坐，月明深壑虎敲门。谩愁粒绝鼠无耗，应喜衣穿虱易扪。天黯恐因霜雪至，呼童好护菊花根。
明-西吾衡上-《凿径》@茅庵将已就，取径透柴门。渐剔污泥净，平添怪石蹲。雪埋留虎迹，雨过长苔痕。让竹微成曲，还惊古道存。
明-西吾衡上-《架桥》@世人那可避，有策亦无聊。为凿一钩水，还安独木桥。瘦筇扶过易，醉客望来遥。渐得游踪少，浓霜踏不销。
明-西吾衡上-《编篱》@虽是无长物，从人也插篱。远山留照眼，短缚不过眉。未禁闲云度，宁防野鹿窥。行看牵紫蔓，采菊在何时。
明-西吾衡上-《力农》@衲子家风在，空山自有年。死心衣带下，生意?头边。火种锄秋月，刀耕破晓烟。倦来何所事，高枕夕阳眠。
明-西吾衡上-《知非吟（三首）》@种兰近竹边，竹与争兰光。竹影日渐薄，兰叶亦萎黄。物以类相合，胡为反相伤？我今抱兰去，永保深林香。¤
明-西吾衡上-《知非吟（三首）》@鱼以水为命，僧与山相依。山无僧不灵，僧非山何归。谁谓是孤云，是天皆可飞。若云是孤鹤，决当择所栖。慎哉山与僧，幸勿轻相离。¤
明-西吾衡上-《知非吟（三首）》@昨日花正繁，今朝花在地。路旁重徘徊，慷慨莫可既。花落明年开，人寿安可系。同是风中花，却洒花前泪。
明-席应珍-《周玄初来鹤诗》@瑶坛法黎土，萧台耸岧峣。缥渺白玉京，空歌协《云》、《韶》。灵驾御八景，多士严趋朝。琅风扬清微，天花雨曾霄。皎皎群胎仙，啸歌杂灵璈。前参紫霞盖，后绕青霓旄。览兹孝子诚，赴此仙人招。阿母炼魂仙，高超谢尘嚣。控驾不待辔，飞飞凌泬寥。置身王母宫，坐看劫石消。¤
明-席应珍-《周玄初来鹤诗》@琼佩朝元礼玉坛，散花天女集云端。仙人骐骥纷前导，上帝旌幢俨下观。黍米珠悬光烨烨，桂花香冷露漙漙。空歌奏彻琅风细，一一飞鸣献顶丹。
明-席应珍-《赠周玄初》@春晴步屟黄泥阪，杨柳阴阴水拍城。童子候人如鹤瘦，羽仙飞舄似凫轻。碧桃花绕樵云屋，绿酒香浮贮月罂。醉里却嫌天地窄，倚阑吹笛到天明。
明-席应珍-《题章复画碧桃》@忆昔瑶池侍宴时，碧桃花下酒盈卮。今朝醉里看图画，羞对东风两鬓丝。
明-夏言-《雪夜召诣高玄殿》@迎和门外据雕鞍，玉蝀桥头度石栏。琪树琼林春色静，瑶台银阙夜光寒。炉香缥缈高玄殿，宫烛荧煌太乙坛。白首岂期天上景，朱衣仍得雪中看。
明-夏言-《苑中寓直记事四首》@水风清透芰荷香，会景庭中捧御床。朱箔黄帘垂四面，银灯宝炬列千行。
明-夏言-《苑中寓直记事四首》@涌玉亭前夜放舟，碧荷香静雨初收。遥看北岸红烟里，水殿珠帘尽上钩。
明-夏言-《苑中寓直记事四首》@黄金盘子爇龙涎，波面风来香满船。银烛光摇帘影细，水晶宫里夜朝天。
明-夏言-《苑中寓直记事四首》@新赐文舟泛碧澜，扣舷容与得奇观。菱暐簇簇团花锦，荷盖亭亭翠玉盘。
明-夏言-《侍上奉圣母观九龙池》@驻跸灵湫上，依岩帐殿开。雨从龙洞作，云拥凤舆来。玉窦春鸣溜，金潭昼殷雷。翠华清樾下，天语赐徘徊。
明-夏掞-《前有樽酒行》@玉壶乳酒一色同，素手提来笑春风。笑春风，听我歌，流光火急将奈何。默坐青轩散桃李，不如抱盏发阳阿。乘健出游遨，开怀恣欢谑。前有一樽酒，何用银球系床脚。
明-夏掞-《游金山寺还舟中流作》@纵是裴公寺，能忘魏子心。帆开吴日落，钟度楚云深。半饷分南北，中流吊古今。江山虽好在，无奈二毛侵。
明-夏掞-《巾山》@双峰遥湿处，少顷雨声稠。野鼠行诗卷，山禽掠酒筹。海天先得暮，江月只宜秋。一笛谁家发，随风到上头。
明-夏掞-《广陵》@九曲池亭龙气消，谁家《水调》共兰桡。眼前亡国无多恨，江水东边是六朝。
明-夏寅-《春宫词》@重重绿树围宫墙，杨花扑人春思长。绛缕重封守宫血，翠鬟空学巫山妆。监宫夜上金门锁，銮音渐远羊车过。熏笼斜倚未成眠，月痕已向楼西堕。
明-夏寅-《虔州怀古》@宋家后叶如东晋，南渡虔州益可哀。母后撒帘行在所，相臣开府济时才。虎头城向江心起，龙脉泉从地底来。人代兴亡今又古，春风回首郁孤台。
明-夏寅-《送王给事》@一语回天事已难，朝居青琐暮蓝关。冰霜夜结孤臣思，花柳春融逐客颜。楚树荒凉三户县，越山重叠五溪蛮。殊方本较长沙远，只是皇恩许便还。
明-夏寅-《春夜曲》@宝鸭烟消几缕香，月移花影过长廊。春情一种无聊赖，自起烧灯照海棠。
明-夏寅-《梅边美人》@欲向东风问早春，闲来花底步香尘。试看一种婵娟态，即是罗浮梦里人。
明-夏寅-《芭蕉美人》@晓妆才罢思徘徊，罗袜轻移步绿苔。试向芭蕉问春信，一缄芳札为谁开？
明-夏煜-《哀孙炎》@垂老戎马间，相知复何有。幼与孙炎交，于今俱白首。炎也雅好诗，落魄惟耽酒。醉中有神助，不放持杯手。才豪不受羁，焉肯事田亩。精勤脱颖出，盘错迎刃剖。浪迹帝王州，结交英侠薮。喈喈朝阳桐，濯濯新春柳。南北暗兵尘，妖星下天狗。我皇入金陵，一见颜色厚。高谈天下计，响若洪钟叩。即拜丞相掾，奉身事明后。再分太守符，兼绾都官绶。栝苍实重地，豺虎白日吼。皇曰汝孙炎，其往总制某。再拜谢不敏，宠命敢虚受。一年风俗淳，二年民物阜。三年远人归，上表请官守。文章曹刘亚，政事龚黄右。旧岁过金华，与炎适相偶。寒灯夜半花，春盘雪中韭。终宴竟忘疲，落月斜半卣。临别各上马，揽辔复立久。为言有小女，离家方襁负。今来已五周，见父能认否。未必到家期，封书附姑舅。置书箧笥间，才隔二月后。墨色尚未干，语音犹在口。胡为内变生，失我平生友。复恐是梦中，仰天当户牖。斗柄昏建辰，月魄夕在酉。乃知真死矣，恸哭吞声呕。后闻遇害时，扞刀落双肘。奋怒发冲冠，大骂血漂臼。维时东南天，彗出芒如帚。淫淫苦雨愁，烨烨惊电走。魂兮早归来，空山不可狃。我过孰与规，我病谁云灸。春酒酿蔷薇，奠子坟山缶。西京七叶貂，零落成草莽。既有千载名，焉用百年寿。峨峨冯公岩，与子同不朽。
明-夏煜-《康郎山奉旨》@三军战罢日重轮，好雨东来为洗尘。绝壁秋声清漱玉，白沙月色烂堆银。气成龙虎知王者，兆应熊罴得老臣。半夜内官催草檄，烛花影里绣衣新。
明-夏煜-《读宋太史潜溪集》@混沌初刓太素斫，挺生神人断鳌膊。剖戟割坤奠海岳，厥俗鸿荒人未觉。帝命图书出河洛，奇耦生画参伍错。焕乎斯文此其璞，二三启运乘飞跃。《典》、《谟》、《训》、《诰》、《雅》、《颂》作，《黍离》以降周室削。天将尼父为木铎，乃芟《诗》、《书》定礼乐。乃作《春秋》明善恶，穀罗万象归一勺。放弥六合卷诸橐，七十二子相唯诺。才出中州气浑朴，及汉《史记》变矩矱。西京雄健东差弱，建安马上诗横槊。其音稍振气已驳，晋更六代转销铄。唐包九有复充斥，至宋诸子雄相醿。庐陵崛起超卓跞，道州独立承绝学。后出新安最宏博，有元将相皆沙漠。往往南士登馆阁，从此斗牛气磅溥。乃挺奇才海东角，蚤年脱颖何落魄。贯穿经史探韬略，出入佛老搜冥漠。鲸跳鳌抃斗蛟鳄，不持寸铁徒手缚。大弨射日孰能彍，长剑倚天谁敢斫。是乃浩然之气扩，簸弄元化笔在握。星辰迸空如石落，刚风立海大雨雹。涌湍叠跃涛怒搏，百怪倏忽光挥霍。矫若鱼龙舞瀺灂，蔚若虎豹跳岝崿。飘若孤飞驾黄鹤，劲若百鸷出玄鹗。鍧铿大音振《咸》、《濩》，赤奕雄芒射干镆。迫而察之吁可愕，注如悬河思不涸。大田五谷当秋获，武库众宝开晨钥。左右而取非外攫，遂造平坦铲硗确。淙淙安流宗大壑，上尊玄酒殊澹泊。东序天球匪雕琢，自然光焰发葩萼。我时访君即命酌，春风蒲萄酿酥酪。雪夜氍毹拥，招月与友相酬酢。月入尊中明可捉，漱咽醲郁弃糟粕。此时豪纵脱矰缴，吐奇抉怪安可约。有乌如火天井络，扫除旬始销格泽。金篦刮目割翳膜，郢斤斫鼻挥漫垩。妙处神会不可度，而我旁观骇且怍。如遇仙人授金药，一食生羽脱尘壳。愿为弟子请奇着，先生忘言只大噱。余亦敛衽逡巡却，如此笔力扛鼎镬。不遇明主将焉泊，聘以束帛加双珏。幅巾大布起林薄，奏赋上林从杨柞。岂比执戟甘寂寞，天王手按龙泉锷。大振天声重开拓，势若新篁解春箨。用尔图像为丹雘，用尔作乐为箫籥。铭功颂德轩寥廓，日光月洁江汉濯。前驱班马鞭六驳，后驾欧苏骖两骆。千载而下宛如昨，碌碌余子徒龌龊。杰哉先生果何若？微子之裔散人托，景濂其字大夫爵。我作狂歌非用谑，投以木瓜报芍药。
明-夏云英-《立秋》@秋风吹雨过南楼，一夜新凉是立秋。宝鸭香消沉火冷，侍儿闲自理空侯。
明-夏云英-《雨晴》@海棠初种竹新移，流水潺潺入小池。春雨乍晴风日好，一声啼鸟过花枝。
明-夏云英-《秋夜即事》@西风飒飒动罗帏，初夜焚香下玉墀。礼罢真如庭院静，银缸高照看围棋。
明-先竹深府-《送汤公子（胤勣），应荐之京》@襄武家风迥出群，奇才能武又能文。剑锋足压三千士，笔陈还驱十万军。银管绿沈新草檄，丹书卢矢旧铭勋。临风自顾长缨在，醉袂苍茫欲赠君。
明-先竹深府-《挽徐敏叔》@一卧春风竟不回，邻舂罢相寝门哀。南州诗礼遗家教，中论文章负大才。芸叶堕香书室掩，烛花飞影纟惠帷开。青山数亩松千树，愁绝心知挂剑来。
明-先竹深府-《送徐守民归浙之常山》@壮游湖海几经年，老气凌云雪满颠。诗思已成芳草梦，归心又上木兰船。长亭人折春前柳，驿路梅开雪后天。万壑千岩旧形胜，酒樽茶灶向谁边。
明-先竹深府-《赏牡丹呈席上诸友》@国色天香映画堂，荼蘼芍药避芬芳。日熏绛幄春酣酒，露洗金盘晓试妆。三月繁华倾洛下，千年红艳怨沉香。看花判泥花神醉，莫惹春愁点鬓霜。
明-先竹深府-《题海棠白头翁便面次韵（二首）》@绿草成茵一径幽，芳园日晚罢春游。海棠如雨啼花鸟，似怨东风白了头。
明-先竹深府-《题海棠白头翁便面次韵（二首）》@山禽原不解春愁，谁道东风雪满头。迟日满栏花欲睡，双双细语未曾休。
明-先竹深府-《初夏书怀》@黄个啼暖隔江村，嫩绿团阴暗小门。昨夜茅檐雷过雨，阶前添鹂箨龙孙。
明-先竹深府-《江上即事（三首）》@芸草吹香扑研屏，远峰数点隔江青。门前梦绝征书扰，闲坐南薰注六经。
明-先竹深府-《江上即事（三首）》@晚江如画晚山孤，万顷烟波一钓徒。纵有羊裘休浪著，客星昨夜照东吴。
明-先竹深府-《江上即事（三首）》@山高月小水迢迢，断岸微茫夜寂寥。三国英雄谁复在，船头烟浪坐吹箫。
明-香严和尚-《林泉怡性歌为东晖上人作》@伽黎分付参玄人，水边林下颐天真。须就松间结茅屋，竟无闲事劳精神。碧草苍苔净如洗，却教何处飞红尘。占得白云万余亩，山猿野鸟来相亲。林泉行长镵，独荷寻黄精。云路迢迢过桥去，琅然耳畔喧溪声。林泉住清幽，正是安身处。人皆热恼我清凉，心空环绕旃檀树。林泉坐忽见，光阴弹指过。道人乐道绝思惟，对景不觉蒲团破。林泉卧梦里，惺惺能几个？满天霜雪闻晨钟，地一声枕子堕。威仪寂静谁能收，任他法性常周流。极尽玄微是何物，揭开宇宙舒双眸。明月堂前度九夏，太阳门下经三秋。妙夺饥人口中食，田夫手内驱耕牛。临济儿孙要如此，若也颟顸难挂齿。一喝当机宾主分，迥脱罗笼无定止。万象之中独露身，掇转山河归自己。虚舟纵浪任悠悠，夜深棹入芦花里。碧眼胡僧没处寻，体露堂堂元是你。大千沙界掌中观，何啻林泉而已矣。
明-香严和尚-《东山顾命歌》@金陵有个奇男子，白手成家立纲纪。不逢良女唤回头，几乎埋没红尘里。叹浮生，只如此，参访明师求直指。见说传灯录上人，志气冲天奋然起。念弥陀如自己拶，得寒冰化为水。任他非佛与非心，务要禅河穷到底。昼亦然，夜亦然，铁牛不动痛加鞭。头角峥嵘便作狮子吼，惊得海底金乌飞上天。求印可，叩机缘，几回亲到东山前。三绕绳床呈见解，振威一喝与君传。称大隐，可居廛，而今堪作火中莲。惯向北斗星中骑木马，却来东山水上撑铁船。撒手悬崖知落处，千重欲网打不住。碧眼胡僧没奈何，分付袈裟为信具。赵州禅，真罕遇，争肯庭前寻柏树。截断南山老葛藤，无孔铁锤重下锯。大放开，还捏聚，绿水青山皆妙趣。脚根□□□头关，明月不随流水去。
明-香严和尚-《雪月溪山歌送天然道首座归蜀》@蜀路连云知几许，策勤斯道耐寒暑。拨开云雾睹青天，仍与孤云为伴侣。布慈云，施法雨，竿木随身能作主。德云不在妙高峰，此去逢人休错举。天风清，江月明，月巢野鹤梦初醒。门庭施设谈玄者，犹较石霜半月程。常独步，常独行，三更月下迎空生。回首广寒何处是，桂轮皎皎临沧瀛。曹溪水，通一滴，容纳百川流不息。黄金灵骨今犹在，白浪滔天无处觅。觌面提，当机疾，华亭船子抛篙直。截断众流达本源，瞿唐三峡连天碧。肩鈯斧，上青山，峭壁颠崖不可攀。欲识洞山分五位，须知兜率设三关。人亦闲，境亦闲，萧条茅屋两三间。五湖云月谁消得，万里溪山独往还。
明-香严和尚-《寄冲彻堂（二首）》@平居江北与江南，矫首相望岁已三。近睹百花开烂漫，遥闻千树吼毗岚。白云缥渺连青嶂，明月徘徊印碧潭。一棹扁舟如会面，燃灯清话薜萝龛。¤
明-香严和尚-《寄冲彻堂（二首）》@赵州在北睦州南，千里同风意再三。扬子渡头凝晚色，蒋王山上叠春岚。夜深渔火明沙岸，天净丝纶钓月潭。见说年来资福好，何如林下坐松龛。
明-香严和尚-《送玉峰琳长老得戒还清泉（四首）》@来游江国早相招，一到荒山正寂寥。得戒已闻天竺雨，洗心曾见浙江潮。云开晓日回兰棹，莺啭春风上柳条。欲问清泉何处是，毗卢高阁倚层霄。¤
明-香严和尚-《送玉峰琳长老得戒还清泉（四首）》@发足超方自逸群，登坛今得戒香熏。衲衣暂挂春天树，金锡遥穿日暮云。杳杳三山江上涌，滔滔二水寺前分。清泉到日心无事，参透禅机了见闻。¤
明-香严和尚-《送玉峰琳长老得戒还清泉（四首）》@越国吴门路几重，登高涉险访灵踪。未游东海观龙井，不到西天遇鹫峰。飞锡去回临水寺，雨花来赴上堂钟。相逢欲问杭州景，十里荷花九里松。¤
明-香严和尚-《送玉峰琳长老得戒还清泉（四首）》@名标戒首已登坛，异迹灵踪取次看。鹫岭花开红菡萏，钱塘潮拥碧波澜。烟笼春树当前浦，风送扁舟上急滩。遥想旧游归旧隐，梵王楼阁起云端。
明-香严和尚-《山水闲游为寂庵赋》@欲泛沧波下碧层，闲中跋涉有谁能。五湖烟浪孤舟月，万里云山一个僧。托钵频逢春店食，和衣几宿夜窗灯。旧房门外松将偃，海上归来话葛藤。
明-香严和尚-《题画牛》@林下逍遥饱则眠，何人能似尔安然？因思昔日陶弘景，金作笼头不易牵。
明-香严和尚-《净土诗》@彼无恶道绝闻名，群籁都为念佛声。细溜通渠调锦瑟，微风吹树奏瑶笙。鹤从翡翠帘前下，人在琉璃地上行。往往悠然心不乱，琅琅天乐自来迎。
明-项兰贞-《雒城闻雁》@明月照苍苔，横空一雁来。影翻飞叶堕，声带晚风回。塞北征人思，闺中少妇哀。江南别业在，丛桂几枝开。
明-项兰贞-《秋夜忆家》@一夕秋风至，天空雁忽来。露漙阶下草，月落掌中杯。故国书难到，他乡客未回。坐怜砧杵急，寒柝又相催。
明-项兰贞-《寄慰寒山赵夫人》@落叶惊秋早，断鸿天际闻。遥思鹿门侣，愁看岭头云。
明-项兰贞-《步月（二首）》@步月下庭除，萤飞花影侧。露下不知寒，鸣蛩动秋色。
明-项兰贞-《步月（二首）》@步月下庭除，青苔印鞋湿。行吟月转西，觅句还独立。
明-项兰贞-《秋夜》@静夜砧初动，凉风雨乍收。一钩新月上，应照故园楼。
明-项兰贞-《舟中晚眺得青字》@片帆天际阔，落日远山青。隐隐风前笛，行人不忍听。
明-项兰贞-《柳枝词》@绿树阴阴映酒旗，欲牵春色上柔枝。年年为惜征夫别，折尽东风总不知。
明-项兰贞-《咏梅》@冰玉孤清世外姿，娟娟新月上疏枝。无情短笛休轻弄，未是春风点额时。
明-象元淑公-《关山月》@白杨风萧萧，胡笳楼上发。壮士不知还，羞对关山月。去年天山归，皎皎照白骨。今年交河戍，明明凋华发。交河水东流，征战无时歇。斗酒皆楚歌，歌罢泪成血。
明-萧翀-《宿道德坛柬白水道人》@明月不可得，孤灯还近人。只缘怀久别，转觉坐相亲。露下松坛夜，云归石洞春。所欣心迹静，笑语见情真。
明-萧翀-《奉呈子高刘先生》@剪烛临清夜，开轩对白云。眠迟诗共赋，歌罢酒初醺。风起松声近，溪回野色分。别来愁思满，南雁正纷纷。
明-萧翀-《余自流江将归南溪刘先生亦还珠林赋此别伯昂》@白筼明春雪，清尊注晚霞。客行天共远，人醉月初斜。武岫神仙宅，珠林处士家。东归三十里，好为寄梅花。
明-萧翀-《雨寒忆舍弟》@已过清明节，仍余料峭寒。风声生树底，雨气满林端。堤草青犹短，山花湿未干。季方千里隔，谁念客衣单。
明-萧翀-《奉柬萧子充》@几年结屋向溪桥，此日飞书肯见招。池上看鹅朝洗砚，月中骑凤夜吹箫。满林西日迷花树，近水南风乱柳条。先与题诗寄离思，青山回首故岧峣。
明-萧翀-《寄吴所与》@南溪流水北溪云，无限新愁总忆君。鸿雁归时天杳杳，鹧鸪啼处雨纷纷。郎官湖口江流合，武姥峰头树色分。相去只缘三十里，此生何事苦离群。
明-萧规-《雪篷图诗为吴淞蔡子坚作》@吴榜何年遇东浙，带得山阴一篷雪。春风浩浩吹不消，夜月娟娟照偏洁。雪篷主人且好奇，载客日游随所之。呼酒恒持金凿落，对花每品玉参差。咿哑柔橹渡湖曲，惊起鸳鸯不成宿。泛泛斜当琼树移，摇摇直傍银槎宿。棹歌齐发声抑扬，高情独爱水云乡。从游酬酢谁最密，儒雅人称马季长。
明-萧韶-《药名闺情诗（二首）》@菟丝曾附女萝枝，分手车前又几时。羞折红花簪凤髻，懒将青黛扫蛾眉。丁香漫比愁肠结，豆常含别泪垂。愿学云中双石燕，庭乌头白竟何迟。¤
明-萧韶-《药名闺情诗（二首）》@天门冬日晓苍凉，落叶愁惊满地黄。清泪暗消轻粉面，凝尘闲锁郁金裳。石莲未嚼心先苦，红豆相看恨更长。镜里孤鸾甘遂死，引年何用觅昌阳。
明-萧执-《刘子高赠王明善依韵以和》@匡庐之山瀑布泉，老子结社来何年。林间经罢常随鹿，云外樵归或遇仙。坐石有时巾挂树，焚香终日袖携烟。市南别有秋江水，种得花开总是莲。
明-萧执-《绿筠轩为姚宰作》@绿筠阴阴翳窗户，此是姚侯读书处。摇空翡翠晚宜人，食实鸾凰晓相语。稚子牵衣惜春露，候卒编篱护秋雨。何当便弃人间事，抱琴走觅湖山住。
明-萧执-《次答刘汝弼见寄之什时汝弼客德庆侯第》@春事今余几，花枝已不多。向人愁作客，思尔积成疴。威凤翔高汉，慈乌恋旧窠。平津东阁好，早晚定相过。
明-萧鎡-《题山水图（二首）》@青山何岧峣，下有嘉树林。高亭昼闲敞，窗户含层阴。前村夜来雨，石濑张素琴。好鸟鸣檐间，始知春意深。迥无外物累，嘿处抱冲襟。对此案上书，悠悠千载心。安得谢尘羁，扁舟谐远寻。¤
明-萧鎡-《题山水图（二首）》@身已与世违，超然景方寂。嘉树敷层阴，芳苔间行迹。飞淙如练悬，断厓若天辟。亭亭山上云，齿齿溪中石。岂无同心人，高谈共晨夕。檐虚岚湿衣，窗迥风生席。雅趣良足耽，营营竟何益。
明-萧鎡-《乐隐为尹克俊赋》@行爱溪中水，坐爱溪上山。富贵非所愿，悠然心自闲。地偏轮鞅稀，蓬门昼常关。清风天外来，入我窗牖间。岂无一尊酒，可以销忧颜。叶落惊秋徂，鸟啼知春还。既忘是与非，宁复虞险艰。雅志固如此，高踪可安攀。
明-萧鎡-《题九鹭图》@宣德年间边景昭，彩色翎毛称独步。近时林良用水墨，落笔往往皆天趣。鸳鸯凫雁清溪流，寒鸦古木长林幽。等闲得意即挥洒，一扫万里江南秋。此图九鹭真奇绝，散立清烟乍明灭。日长坐久看转亲，飘来点点青天雪。翱翔霄汉殊不惊，欲下未下浑有情。潜踪独趁水边食，延颈忽向芦中鸣。吁嗟！林生精艺有如此，座客见之谁不喜。洞庭湘渚在眼前，暝色惨淡凉飙起。方今圣主覃恩波，四海山泽无虞罗。悠悠群鹭各自适，虽有鹰鹯奈尔何。
明-萧宗-《香严寺诗（二首。岢岚州）》@方丈香销客未眠，出城顿觉夜如年。乌啼霜落僧归院，云满空山月满天。
明-萧宗-《香严寺诗（二首。岢岚州）》@乌啼霜落夜漫漫，风入疏棂客枕寒。戍鼓敲残鸡乱唱，半轩明月照栏干。
明-小萍庵文-《金明老人黄叶庵落成志喜（四首）》@扫除荒秽剪凡材，卧榻初安四壁苔。隔浦舟移帆影过，邻家客到犬声来。霜晨月夕谁为侣，屋后阶前尽种梅。心法别将何物喻，莲花不限满池开。¤
明-小萍庵文-《金明老人黄叶庵落成志喜（四首）》@一瓢一笠挂西林，不负生平有此心。易补高低篱作障，难分新旧竹为阴。瓶添水满浇松大，杖拨云开引路深。愧死吾侪诸弟子，相依谁学树栖禽。¤
明-小萍庵文-《金明老人黄叶庵落成志喜（四首）》@不贪幽寂不辞喧，野外茅堂可省烦。求法人穿荒冢路，放生鱼过小桥村。云将白绕闲排牖，草引青长静掩门。深更深山只如此，花开花落欲无言。¤
明-小萍庵文-《金明老人黄叶庵落成志喜（四首）》@香光茗气和氤氲，宴晦清斋撇见闻。鸟睡树高溪倒影，蚁旋苔滑路回纹。北村人语空衔月，东寺钟鸣夜宿云。住此顿忘安隐想，隔林咫尺便纷纭。
明-晓庵法师-《十五日桃红复含宿雨柳绿更带朝烟》@篷底远山叠叠，船头新水滔滔。烟暖已舒岸柳，春寒未放溪桃。
明-晓庵法师-《十五日桃红复含宿雨柳绿更带朝烟》@浮世空嗟扰扰，逝川莫驻滔滔。且从远老栽藕，肯学刘郎种桃。
明-晓庵法师-《十五日桃红复含宿雨柳绿更带朝烟》@独树村边落照，短篷江上回风。沙草微含烟碧，溪花半带雨红。
明-晓庵法师-《十五日桃红复含宿雨柳绿更带朝烟》@吟处有山有水，归程无雨无风。何须竹叶浮绿，自喜灯花吐红。
明-晓庵法师-《十五日桃红复含宿雨柳绿更带朝烟》@夜泊歌邀明月，晓行帆送东风。峨峨山殿衔碧，隐隐驿楼露红。
明-晓庵法师-《十五日桃红复含宿雨柳绿更带朝烟》@客路柳条拂露，官河荇带牵风。渔艇横浮萍绿，酒旗斜映桃红。
明-晓庵法师-《十五日桃红复含宿雨柳绿更带朝烟》@风岸青摇弱蔓，露汀绿蔼芳条。赋诗已盈一箧，客路才远数朝。
明-晓庵法师-《十五日桃红复含宿雨柳绿更带朝烟》@人家竹里树里，客路山边水边。夜榜桅头挂月，晨炊船尾生烟。
明-晓庵法师-《十五日桃红复含宿雨柳绿更带朝烟》@钟动锡山驿外，帆收浒墅桥边。两岸晓风残月，几家古木寒烟。
明-谢常-《箫杖曲》@桂楫兰舟谁吊古，往寻美竹潇湘浦。淋漓恨血染秋烟，千载娥皇泪痕苦。当时得之无所施，爱同海底珊瑚枝。金刀横截瘦蛟颈，剜作玲珑箫管吹。骊珠上连星点七，窍窍清圆俱应律。有时提挈坐花前，葛陂老龙眠在膝。世人不知何如名，但见鹿斑碎点琅玕青。掀髯一笑发孤弄，杖头忽作呜呜声一声。昆冈山石裂，两声梅花尽飞雪。三声群仙飞佩听，四声吹堕瑶台月。五声银潢惊倒流，霜凋芦叶风鸣秋。六声凤叫海日出，吴姬敛黛凝春愁。七声八声毛发耸，露寒乳穴浮银汞。九声连十怒涛翻，鲸鱼鼓鬛三山动。停吹起坐向客言，此是黄痴之所传。斯人已骑鹏翼去，老眼摩婆今几年。我云道人休叹息，犹胜蓬莱铁仙笛。古物存亡奚足悲，云断苍梧暮山碧。
明-谢常-《读医士王立方瘦老子传求歌赋此》@瘦老子，吴门生，双瞳碧焰骨有棱，形臞力弱须杖行。草堂卧病留不得，声名早动金门客。走书远至阖闾城，起蹑芒屦强匍匐。春风放舟东海边，相知喜遇王侯贤。闻言太液间弱水，乃云自致非由天。当年挟书跻华岳，八尺青藜手中幄。穷探极讨竟忘疲，肌骨秋清宛如鹤。有时醉梦罗浮村，冷香细和明月吞。绿么啼春呼不醒，翛然化作梅花魂。后来寻师江海外，扣舷足踏金鳌背。神枝采得赋归来，铁舟机触鲸牙碎。生平非慕贾浪仙，苦吟寂寞空逃禅。前呵不识京尹至，骑驴高耸双吟肩。又不学东家沈郎愁万斛，老大为官恨羁束。带围频减不胜衣，吟腰瘦得无纤肉。侯闻此语惊且怜，异方岂惜千金传。试清泉煮石火，伫看健步如飞鸢。归来著书修药裹，竹房闲把秋云锁。相逢湖曲看青山，恍若杜陵游饭颗。君才君名何太奇，此生不愧贤侯知。净观著传三叹息，绝怜我辈空肥痴。
明-谢承举-《恭题灵羊图》@塞上春深草初绿，黄河套边堪放牧。何来羌羚携乳畜，旁有韩卢将搏逐。群羚不奔且不惊，?车无影鸾无声。持旄已归苏子卿，挟册未见黄初平。羊何安闲卢何猛，以静制动清边境。我皇执笔发深儆，意在和雍化强梗。是时贤相惟三杨，升平辅理称虞唐。九重优游翰墨场，天与人文垂四方。
明-谢承举-《题画陶靖节》@彭泽归来菊满篱，停云荣木已成诗。晚风散步前溪路，正是先生半醉时。
明-谢铎-《次儒珍韵》@莞海东头去路赊，独乘羸马到君家。十年梦里相寻处，依旧青山两岸花。
明-谢铎-《病中有怀呈十五叔父》@夕阳西下隔秋阴，三径门前旧竹林。无复惊尘随别梦，独怜多病损闲心。绝交书在从人弃，漫兴诗成每自吟。此路近来休更问，欲将青鬓谢朝簪。
明-谢铎-《题扇面寄郭筠心》@建水南行旧路斜，石桥青竹野人家。相思不及双飞鸟，红雨溪头又落花。
明-谢铎-《长信词》@芍药春深映曲栏，海棠枝上雨初残。合欢扇在君须记，莫放秋风一夜寒。
明-谢铎-《新寒》@十月风高冷欲凝，近阳楼阁怯先登。浑河水落初尝骑，漕驿星驰已报冰。上将驱麾还笔札，内庭恩渥但金缯。深愁薄力知何赖，浊酒新寒漫不胜。
明-谢铎-《病中怀黄世显李宾之》@十日高眠昼起迟，缓寻方药得中医。不才岂是官无事，多病惟应志未衰。门巷雪深妨过马，江湖岁晚益多歧。衣冠论说今如此，旧简残灯亦自疑。
明-谢铎-《古木寒鸦图》@悬崖老树如悬藤，虬枝屈铁相崚嶒。阴风昼号不作雨，众鸟辟易争奔崩。寒鸦何来色悲壮，两两枝头屹相向。仰参寥廓失狐疑，熟视烟云欲狼抗。有时飞上朝阳殿，许身愿逐雕梁燕。朝阳老凤噤不鸣，鹤种鹓雏纷斥谴。君不见江都日暮杨柳花，至今腐草羞啼鸦。
明-谢铎-《有旨百官带暖耳陆庶子廉伯限韵用柬西涯》@九陛门深障晓芃，暖寒初致感恩辞。争先敢羡偷狐手，再拜真同赐马骑。掩耳功高知不世，续貂名在愧乘时。炎凉几作班姬扇，恋恋谁存赠别诗。
明-谢铎-《汤婆次韵》@老来无复念专房，净扫蛾眉只素妆。提瓮未能忘出汲，抱衾空自热中肠。守宫分在聊随例，团扇恩深岂有常。一点贞心只如水，不妨人世几炎凉。
明-谢铎-《邸报》@北窗幽梦正逡巡，忽听南来邸报频。鸣马一空还立仗，震雷百里尚惊人。痴心敢自浑忘世，浪迹犹怜未绝尘。感慨不知图报地，白头羞杀老词臣。
明-谢铎-《捩船》@捩船又报五更开，浪静风恬亦快哉。归路早知如此稳，莼鲈未熟已归来。
明-谢铎-《次西涯春兴韵》@云满青山水满池，可堪归思转迟迟。光荣在我真何益，愧负平生只自知。闲忆野芳春兴灭，坐怜庭树午阴移。路歧堪恨还堪笑，病骨生从未老时。
明-谢复-《暮春怀本厚读书西峰寺》@雨水连三月，风光又一年。桃花余满地，柳叶渐迷烟。幢影翻灯外，钟声落枕边。怀君读书处，寂寞伴寒禅。
明-谢复-《山居》@衰疾朝慵起，荆扉午未开。云闲不飞去，鸟倦却归来。果熟从人摘，松疏拟自栽。狂歌白日永，独步前山隈。
明-谢恭-《题张甘白乐圃林馆》@门径稀人迹，幽居祗自然。泉声三月雨，柳色半春烟。水鉴看鸥欲，山窗见鹿眠。题诗花墅夕，明月照晴川。
明-谢徽-《禅窝（师子林十二咏）》@阴壑寒犹掞，空山响已沉。白云无路入，禅向定中深。
明-谢徽-《卧云室》@朝卧白云东，暮卧白云西。白云长共我，此地结幽栖。
明-谢徽-《云林竹》@风叶响秋林，烟梢带夕阴。美人离思远，湘水夜来深。
明-谢会-《金台岁暮有怀》@寒尽天涯岁又新，一尊孤赏帝城春。悬知江畔寻梅路，踏雪吟行少一人。
明-谢绩-《东浦夜泊》@日落潮生浦，天空月上沙。归舟与飞鸟，相趁入芦花。
明-谢晋-《寒食旅怀》@帘外春阴似去年，异乡寒食倍凄然。梨花香褪空飘雪，杨柳条长不禁烟。无处追游乘款段，谁家欢笑送秋千。晚来走向东邻媪，乞与青灯照客眠。
明-谢晋-《晚春四首追次杨眉庵韵》@水淹榆荚半堆墙，细雨生寒润袷裳。芳草远迷楼外眼，飞花空断客边肠。风帘静罥余春絮，烟篆微销过午香。睡起不知庭院晚，阴阴高柳映残阳。¤
明-谢晋-《晚春四首追次杨眉庵韵》@年来疏散任清贫，藜杖荷衣白葛巾。傍竹看山行怕晚，对花临水坐伤春。拟将兰棹为渔父，来访桃源避世人。回首仙踪无处觅，东风吹绿半江摐。¤
明-谢晋-《晚春四首追次杨眉庵韵》@移家住近阖闾城，花绕衡门柳拂楹。新社未来先有燕，一春将尽始闻莺。杯缘醉少长嫌浅，巾为凉多却爱轻。日暮小斋清沐罢，颗头闲取一琴横。¤
明-谢晋-《晚春四首追次杨眉庵韵》@节序匆匆改岁华，满庭芳草一池蛙。吟髭总为伤春白，病眼长因中酒花。梦里暂归凭蛱蝶，江头相送忆琵琶。客窗过尽清明日，风雨昏昏噪暮鸦。
明-谢晋-《杨花》@飞飞衮衮复扬扬，送尽春归客路傍。雪为有才曾拟咏，风因无力却欺狂。妆楼晓起萦奁白，水郭晴来满店香。莫向隋堤凝望眼，断烟斜日正迷茫。
明-谢迁-《偶兴》@曲径疏篱拥薜萝，晚风红落豆花多。南山夜半牛堪饭，东海门深雀自罗。遗恨未酬三顾宠，清时谁解《五噫歌》。谩将旧砚临池洗，莫遣余生待墨磨。
明-谢迁-《习静》@一尘不到水边亭，扫石焚香昼掩扃。方沼萍开鱼掉尾，高崖松动鹤梳翎。窗临绝涧涵虚白，山隔重湖送远青。更是晚来群动息，空庭仰卧数流星。
明-谢琼树-《初夏寄倪元镇》@溪上夜来雨，青林密如雾。日出桧柏香，沙静凫鹜聚。野夫抱琴出，喜与樵者遇。黄鸟时一鸣，绿阴已无数。缓带受回风，席帽粘落絮。感物发长谣，放缺胡怀清。酤为劳其生，终岁牵百虑。愿言庐藿期，逍遥共迟莫。
明-谢少南-《募兵行六首》@玺书五道发甘泉，技俩兼收作控弦。募府未摅平虏策，县官先办犒兵钱。
明-谢少南-《募兵行六首》@猿臂虬须不解文，生来提剑浊河濆。仇家莫记从前事，今日朝廷靖虏军。
明-谢少南-《募兵行六首》@金勒雕鞍騕褭才，何须论价买龙媒。总拚乐土千人产，蹴踏沙场万里开。
明-谢少南-《募兵行六首》@飞鞚尘中问酒家，帽檐犹戴射场花。弦筝今夕垆头醉，明日横戈度碛沙。
明-谢少南-《募兵行六首》@殊才奇技互争夸，尽道玄枢自一家。神定座中占遁甲，机成空里扬飙车。
明-谢少南-《募兵行六首》@酾酒椎牛出度支，绣袍错甲好男儿。书生握算休辞费，尽扫穹庐君始知。
明-谢少南-《府江杂诗六首》@蛮烟不雨似云浓，白日阴阴惨澹中。炎气薰人冬亦暖，不知何地候春风。
明-谢少南-《府江杂诗六首》@石滩激浪殷成雷，轻舸飘飘曲折开。水楼鞑舍横矛立，山洞猺人负弩回。
明-谢少南-《府江杂诗六首》@冬炎卉木未萧条，暂倚蓬窗旅况销。树架绿垂君子蔓，崖林红破美人蕉。
明-谢少南-《府江杂诗六首》@水落荒洲近客船，弯环苦竹剧钩连。风霜不到崖前木，鼠穴多歧有岁年。
明-谢少南-《府江杂诗六首》@隘口分弓号摆滩，领班人戴白鹇冠。莫言南徼无冰雪，映日戈明水帐寒。
明-谢少南-《府江杂诗六首》@落日官军举号齐，雕戈画盾障山蹊。不嫌铜斗通宵击，却厌斑鸡半岭啼。
明-谢省-《答编修侄次韵》@江湖飘泊二毛初，半世谋身智亦疏。春意欲归彭泽柳，年华未尽茂陵书。孤桐自觉非时调，尺牍谁能问客居。须信人生身外事，落花残雨向春余。
明-谢肃-《次莒州望即墨感乐毅田单作》@单车背高密，一昔次城阳。城阳故莒国，俯仰怀兴亡。莒国固微弱，与鲁常争强。城阳虽褊小，在汉亦封王。奈何保齐涽，见弑魂悲凉。焉知即墨捷，长驱还旧疆。望诸敌燕忾，师律岂不臧。安平为宗社，出奇诚莫当。咸能忠所事，功立名且扬。昔予好谋画，抚剑游四方。时命顾弗偶，甘心唯括囊。兹焉吊陈迹，山川郁苍苍。往者不可企，咏言徒慨慷。
明-谢肃-《长平》@引轭方上牛，参旗正南举。行行堠路明，忽在长平聚。踟蹰念衰韩，不得守兹土。嫁祸于赵国，移师与秦拒。赵卒一以坑，秦兵肆攻取。惜哉廉将军，制敌中见沮。遂令锐头儿，残暴逾猛虎。善战服上刑，赐剑非弱主。咨尔头颅山，委命复何语。
明-谢肃-《马陵行》@客行忽不乐，停车马陵间。上有悲风古树之萧瑟，下有哀壑流水之潺湲。阴深坏道余古雪，崭岩两壁堆积铁。石面苔封劲箭痕，草头露滴将军血。青荧磷火黄昏明，呼号木魅啼山精。应羞刎颈偿断足，此气千载真难平。西流沂东水沧海，胜败孙庞两安在。为提宝剑舞尊前，落日云霞射光彩。
明-谢肃-《长安坝》@海宁州西来往频，长安坝上最伤春。东风桃李非无主，归燕楼台不见人。天末云帆随望远，雨余芳草唤愁新。故乡门巷干戈底，越客相逢话是真。
明-谢肃-《韩信城》@淮流浩荡楚原平，叹息英雄不再生。天日可明归汉志，风云犹似下齐兵。千年城郭名空在，百战山河姓几更。还酹将军一杯酒，黄鹂碧草不胜情。
明-谢五娘-《柳枝词》@近水千条拂画桡，六桥风雨正潇潇。枝枝叶叶皆离思，添得啼莺更寂寥。
明-谢五娘-《春暮》@杜鹃啼血诉春归，惊落残花满地飞。惟有帘前双燕子，惜花衔起带香泥。
明-谢五娘-《初夏》@庭院薰风枕簟清，海榴初发雨初晴。香销梦断人无那，听得新蝉第一声。
明-谢五娘-《春日偶成》@乳燕衔泥春昼长，倚阑无语立斜阳。桃花红雨梨花雪，相逐东风过粉墙。
明-谢五娘-《初夏》@啼鸟声中午梦回，篆香重拨已成灰。东风似恨春归去，吹送杨花入户来。
明-谢五娘-《小园即事》@翠竹苍梧手自裁，芙蓉未秀菊先开。小轩睡起日将午，黄叶满庭山雨来。
明-谢五娘-《感怀》@四面帘垂碧玉钩，重重深院锁春愁。天涯行客无归信，花落东风懒下楼。
明-谢五娘-《春夜》@银烛烧残夜漏声，画屏香案影孤清。一庭春色无人管，分付梨花伴月明。
明-谢五娘-《感怀》@百岁因缘一旦休，三生石上事悠悠。无梁双陆难归马，恨点天牌不到头。千里月明千里恨，五更风雨五更愁。东风去后花无主，任尔随波逐水流。
元-谢应芳-《竹素斋》@天人交敷，牺画马图。文明九丘，科斗六经。于昭日星，漆书汗青。姬公宣尼，斯文缉熙。为世范仪，百家之多。继圣惟轲，如江如河。竹兮素兮，文所寓兮。开牖户兮，尔于其中。朴斫磨砻，德业攸崇。苟习其辞，舍己弗治。虽多奚为，余言若兹。亶弗尔欺，亦以自规。
元-谢应芳-《淮夷篇》@大邦浙河西，吴郡称第一。淮夷著柘黄，来作豺虎窟。交邻无善道，西顾拒劲敌。一鹗婴罔罗，同气顿萧瑟。正朔仍奉汉，天恩满床笏。赋粟岁倍蓰，郿坞金日积。非无舶棹风，海运不挂席。包藏狼子心，反覆莫可测。台阁两重臣，忍为枭獍食。井蛙自尊大，出入复警跸。爱弟日宠骄，开府门列戟。提兵几百万，势热手可炙。甲第连青云，圊溷亦丹碧。瑶池长夜饮，天魔舞倾国。帷幄皆面谀，忠鲠即摈斥。权门竞豪奢，婪夫务怀璧。淮南旧巢穴，坐视成弃掷。出师理侵疆，所向辄败绩。邻兵贾馀勇，一举数州得。群凶纳降去，敛戍独坚壁。奈何围数重，楼橹比如栉。炮车拂云汉，昼夜飞霹雳。宠弟既齑粉，左右皆股栗。短兵屡相接，苗獠与戮力。南濠百花洲，流血水尽赤。闭关甫期月，人面多菜色。蔬茹犹八珍，骸骨爨下析。众叛已不知，豕突犹亲出。前徒忽投戈，回骑不数匹。一炬齐云楼，红粉随烟灭。缚虎送台城，咆哮气方息。嗟哉尔淮夷，亡命起仓卒。衡行十五载，贵富亦已极。雕墙底灭亡，斯理信弗忒。
元-谢应芳-《归故里》@忆昔走避兵，弃别乡井去。意将朝莫归，行行重回顾。安知逾一纪，方踏去时路。四郊皆蔓草，白日暝如雾。披榛访闾里，隔水拜丘墓。伤哉脊令原，黄蒿走狐兔。别墅破垣在，邮亭乃新作。邻儿二三辈，衡茅昼扃户。初若不相识，熟视肖厥父。坐久泣且言，为我话亲故。什九死兵戈，余亡不知处。其词吐未终，我泪已如注。对食不能餐，相期归蚁聚。吾将语吾儿，卖书买农具。归耕滆上田，宜若乌反哺。吾其正丘首，此心庶无负。
元-谢应芳-《简张希尹》@余生寡谐俗，老去得知己。论交固云晚，莫逆良可喜。联翩诸侯客，寂寞著书事。夜分青藜光，日并乌皮几。几回论班马，一笑易亥豕。烟云挥洒外，风月吟啸里。蚶杯酌流霞，兽炉坰沈水。佳哉《水调》词，清我尘俗耳。朱弦听者希，《白雪》和能几。别来怀盍簪，梦见承倒屣。帷林大江边，瓢巷横山趾。秋风响梧叶，甘雨熟菰米。相望不三舍，相过堪一苇。诗筒继元白，通家犹孔李。况于阿戎谈，亦与诸任齿。尚友古之人，厥德薰晋鄙。
元-谢应芳-《听雨》@客来帷林候渔父，黉舍坐听三日雨。诸生读书喧两庑，商羊飞来立当宁。雨声书声杂蛙鼓，蚓歌似亦谐宫吕。青苔上阶菌生柱，败壁淋漓籀文古。斋僮不敢开牖户，风撼庭柯啸饥虎。南山石烂成粪土，天漏谁能为天补。去年旱魃走吴楚，田家什九悲鱼釜。麦秋一饱方自许，莫教又作飞蛾舞。
元-谢应芳-《逸庵诗为吴子明赋》@日高三丈馀，先生睡初起。淀山小湖边，草亭修竹里。消摇漉酒巾，傲兀烧香几。放鹤上晴霄，观鱼戏春水。世事了不闻，无劳洗吾耳。
元-谢应芳-《祭顾仲瑛诗》@呜呼玉山翁，先世吴右族。生逢全盛时，当路屡推毂。辞荣乐萧散，竟韫石中玉。早持万金产，转手授家督。不为五岳游，家园莳花竹。读书数千卷，旁核聃与竺。非无酒如渑，过客佳乃肃。徒见驷马车，未若一儒服。缁黄粲然者，待遇情亦笃。常言性嗜诗，隽永过粱肉。兴来抉云汉，毫端注飞瀑。词林采英华，琰刻播芬馥。诗名满朝野，啸傲心自足。世故一变更，十室九颠覆。幽栖绰山下，人疑王官谷。时余逃难来，憔悴如病鹄。踵门通姓字，一见已刮目。夜饮嘉树轩，明朝杯又续。高堂桂花秋，金钗剪银烛。双歌棹觥船，洗我愁万斛。一留两月余，坐客常五六。写图纪觞咏，坠水亦有曲。连床可诗斋，清话屡同宿。择邻为移家，岁晚安且燠。奈何鼙鼓声，又若雷震屋。娄人悉惊散，我亦猿共木。萍漂甫里东，卖文如卖卜。感翁数相过，馈则慰穷蹙。翁亦客槜李，远避赋蛇毒。山川郁相望，诗筒时往复。陵谷复一变，翁归理松菊。松鞠理未能，蒺藜伐困辱。余舟榜笠泽，访旧宿西塾。夜深屏舆隶，促膝写心腹。春风旧池馆，荒烟秋草绿。朝廷更化初，召役事重樛。挈家赴临濠，星言去程速。送行愧邹游，口占谢龟缩。诗去秋复春，客来书满幅。念我及兄辈，举室蒙记录。自言多疾疢，经年在床褥。郁攸娄惊吓，使我长觳觫。尚须手颤定，亲札寄篇牍。安知仅逾月，遽尔闻不禄。初疑传者讹，细问泪盈掬。嗟余老异乡，知己失鲍叔。芜辞叙畴曩，悲吟甚于哭。神交死如生，歆此杯中醁。
元-谢应芳-《至正丁酉冬昆山顾仲瑛会客芝云堂适时贵自海》@赤眉横行食人肉，逃我昆山采黄独。上书不伏光范门，忍饥宁负将军腹。玉山燕客客满堂，黄柑新带永嘉霜。分金四座炫人眼，漱玉三咽清诗肠。山中椰瓢大如斗，吴姬擘来荐春酒。酒酣遥指洞庭山，为问木奴曾贡不。频年两浙阅兵戈，黄甘陆吉不相过。此时共食此佳果，胡不取醉花前歌。愿言海内无征战，汉廷还有传柑宴。白发吴侬能上天，野芹亦献蓬莱殿。
元-谢应芳-《石箭头歌（并序）》@南山烂尽苍云根，飘风势欲倾昆仑。老靦作镞几千载，神镵鬼削秋无痕。沈沙不随戈戟折，太阴玄精壮冰结。五丁手抉出重泉，犹带尧时九乌血。鸺鹠惊破胆，罔两走折足。独有老于菟，坐啸风满谷。猿臂将军骨已枯，苍头庐儿金仆姑，时乎时乎奈尔靦！
元-谢应芳-《和顾仲瑛金粟冢燕集》@我昔过北邙，立马山之隈。为问陇头树，皆云后人栽。生前尊酒谁不有，无人到此自对青山开。屋堆黄金五侯贵，难免白骨生苍苔。道旁多弃夜光璧，爨下谁惜丝桐材。玉山先生达观者，胸次不著闲悲哀。清秋携客坟上饮，曲车载酒山童推。大笑胥魂乘白马，深惭鲧魄化黄能。墓铭自制诗自挽，视身不翅轻于埃。鹤群长绕嘉树舞，龟趺并载穹碑来。鸾翔凤翥玉箸篆，虎踞龙蟠金粟堆。长吟复短吟，此兴何悠哉。秋风无情摧万物，芙蓉亦老胭脂腮。笑言他年翁仲共寂寞，何如此时宾客相追陪。功名本愁根，富贵真祸胎。百年能几日？一日能几杯？从兹秉烛长夜饮，犹恐四蛇二鼠忙相催。主人沈醉客亦醉，绝倒不顾旁人咍。北望中州数千里，人家尽作兵前灰。髑髅委荒郊，孰辨贤与才。伯夷空忍首阳饿，屈原徒作湘江累。神仙初无不死药，方士浪说寻蓬莱。君不见无边之海白淼淼，无名之山青巍巍。长鲸嘘吸成风雷，徐市一去何曾回。
元-谢应芳-《卢□□尹宜兴秩满以兵乱久寓无锡今知昆山州》@我思阳羡茶，初生如粟粒。州人岁入贡，雷霆未惊蛰。天荒地老今十年，春归又闻啼杜鹃。山中灵草化榛棘，白蛇何处藏蜿蜒。玉川先生一寸铁，欲刳妖蟆救明月。丹霄路断肝肠热，还忆茶瓯饮冰雪。我思惠山泉，泠然响鸣琴。瓶罂走千里，煮茗清人心。向来劫火炎锡谷，神焦鬼烂猿猱哭。池边橢石亦灰飞，此水依然泻寒玉。若人饮泉五六年，一襟清气清于泉。好为吴侬洗烦热，乘风归报蓬莱仙。
元-谢应芳-《赠杨君济县丞》@我昔昆山鉏白云，高轩访我麋鹿群。我今长洲钓明月，君复过此寂寞滨。感君相知式相好，与君谈笑开怀抱。坐分半席白瓯沙，满目青山净如扫。社公雨晴风不作，村北村南花自落。劝农来往落花间，鸡犬不惊田舍乐。君归哦松坐松阴，我舟更入菰蒲深。钓钩无饵勿语人，但说烟波无处寻。
元-谢应芳-《古鼎歌（并序）》@碧云师著金伽黎，空王殿前龙象随。当阶一卒送古鼎，状若献宝波斯儿。群缁聚观方丈室，中有老僧前致词。云是山中旧时物，立诵款识能无遗。文词诘屈错盘诰，字体隐伏蟠蛟螭。苍姬讫录世屡改，不知何代来于斯。谢家宝树修佛刹，巨构贾与秦城齐。鼎兮鼎兮什袭去，岁经六纪今来归。师闻此语重叹息，兵火连年炎九域。金钟大镛弃道旁，总若沈沙销折戟。鼎归禅月独无恙，护持信有天龙力。摩挲两铉湿烟雾，错落丹砂映金碧。光如摩尼含五色，高比珊瑚长一尺。呜呼！羲轩之鼎莫可求，禹鼎亦已沦东周。世所用者非尔俦，或膨豕腹徒包羞。调羹尔无与，覆餗尔不忧。归来兮归来，北山兮菟裘。汾阴自有为时出，切莫放光惊斗牛。
元-谢应芳-《具区耕隐歌为盛征士作》@脱屣东华尘，结庐太湖滨。蓬藋开小径，桑麻接比邻。金门玉堂梦不到，烟蓑雨笠情相亲。东风二月桃花雨，布谷飞来向人语。一犁初破陇头春，黄犊出栏健如虎。西山不知谁采薇，南山不知谁采芝。我耕我田食我粟，岁晚复有冰壶齑。悲歌笑甯戚，夜半犹未已。人间闲是非，何用污牛耳。绿阴系牛春昼闲，樵童随我看青山。日莫归来一壶酒，牛棘花前开笑口。笑问侬家子若孙，知我犁锄佳趣否？岂不见苏秦为无二顷田，六印累累苦奔走。到了落祸阬，虚名何足取。鹿门庞，真我友。
元-谢应芳-《莫春陪周明府过顾将军祠下立碑》@黄天荡上将军树，树下数家人姓顾。行人遥指若堂封，往事犹论麾扇渡。新祠画藻烟雾湿，古木垂萝鬼神护。长州县令枉高盖，短褐巢翁曳双屦。海棠正落胭脂雪，山瓶为酹金盘露。柱头老鹤作人语，道旁驯雉随车驻。《吴趋》一曲歌未了，蜀魄数声春又莫。金戈铁马尚酣战，白羽清风复谁睹。看碑莫怪客如云，彼君子兮真可慕。
元-谢应芳-《江贯道清江泛月图》@吾闻老郭之传许与江，山水绝笔称无双。此图夜景江所作，仿佛秋声动林壑。长江澄澄月在水，远山苍苍树如蚁。如此江山夜放舟，若人真是逍遥游。尔来一百四十载，改谷变迁图画在。世无苏李两诗仙，赤壁采石俱萧然。老夫此兴固不少，解裘亦足酤清醥。出门有碍行且休，不如烧香看画楼上头。
元-谢应芳-《赠制笔王世超》@时方用武我业儒，超也卖笔来吾庐。曰予制笔似轮扁，妙不能言徒叹吁。宣城阻兵十三载，犹喜山中老在。拔来紫颖带秋霜，制得笔成时世改。乡年草创供玉堂，玉堂仙人云锦裳。三缣一字不易得，笔价亦与时俱昂。莫怪年来弃如土，扫除风尘必斨斧。尔今卖笔我卖文，何异适越资章甫。呼儿为我买一束，亟用写成怀古录。一书永字三叹赏，八法以之随意足。我有佳音语尔知，用笔将见文明时。诸公笔谏佐明主，老我笔耕笺古诗。诗成未若相如倦，毛颖更须重作传。牵联为尔书姓名，霅上溪山亦葱蒨。中秋适逢酒禁开，椰瓢酌我新绿醅。酒酣仰视月中兔，长啸一声归去来。
元-谢应芳-《寄卢公武兼问殷孝伯安信（时殷为咸阳县教官》@忆言雨别去涂难，喜得云归旧谷盘。郡乘手挥狐史笔，斋居头戴鹿皮冠。草生林馆皆书带，竹老溪园可钓竿。为问咸阳殷博士，有无书尺报平安？
元-谢应芳-《吴下咏怀（八首）》@甫里水东头，垂萝系客舟。客心清似水，吟鬓白于鸥。词赋知无用，干戈苦未休。蓬窗三日雨，农事忆西畴。¤
元-谢应芳-《吴下咏怀（八首）》@五十不富贵，蹉跎又六年。新愁添鹤发，故国暗狼烟。白帽看云坐，青镫听雨眠。痴儿书懒读，翻笑腹便便。¤
元-谢应芳-《吴下咏怀（八首）》@吴地方千里，齐民总荷戈。人生无可奈，天运竟如何。米市黄金贱，沙场白骨多。故山时一望，老眼泪县河。¤
元-谢应芳-《吴下咏怀（八首）》@伐木烧官炭，中林霹雳飞。穷猿无可择，飞鹊更何依。野雨生稊稗，山风长蕨薇。儿曹能采拾，犹足慰年饥。¤
元-谢应芳-《吴下咏怀（八首）》@吴女何多巧，《吴趋》变楚声。市廛方易肆，朱粉复倾城。厌酒桃花坞，弹筝细柳营。将军正年少，相顾若为情。¤
元-谢应芳-《吴下咏怀（八首）》@阖闾城下柳，新种绿阴成。树系浮江马，枝迁出谷莺。朝家方用武，僧寺总屯兵。犹喜湖田熟，街头米价平。¤
元-谢应芳-《吴下咏怀（八首）》@尽道从军好，封侯甚不难。羽书才奏捷，相府即除官。西日长安远，东风雨雪寒。此身知已误，依旧著儒冠。¤
元-谢应芳-《吴下咏怀（八首）》@近闻哀痛诏，使者又江东。兵革何时已，车书四海同。落梅春雨后，芳草夕阳中。欲作菟裘计，桃源路不通。
元-谢应芳-《避雨》@系马庱亭东，题诗野店中。长河飞白雨，高树洒清风。州界才相接，乡音遽不同。齐梁陵寝地，犹得问樵翁。
元-谢应芳-《题杜拾遗像》@国破家何在，穷途更莫年。七歌同谷里，再拜杜鹃前。胡羯长安满，骑驴短褐穿。画图憔悴色，犹足见忧天。
元-谢应芳-《董明府除夕惠炭》@范叔寒多正不禁，乌薪意重比乌金。赊来脱粟忙炊饭，留得焦桐好制琴。环堵一龛春盎盎，丽谯三鼓夜沉沉。砚池冰释龙香暖，写我朝来抱膝吟。
元-谢应芳-《煮茗轩》@聚蚊金谷任荤膻，煮茗留人也自贤。三百小团阳羡月，寻常新汲惠山泉。星飞白石童敲火，烟出青林鹤上天。午梦觉来汤欲沸，松风初响竹炉边。
元-谢应芳-《万法寺喜书》@客来喜得平安信，萧洒楼居日掩扃。潮近浪摇窗影白，地偏苔没履痕青。群贤方结莲花社，小楷尤抄贝叶经。岁晚归舟经甫里，好寻渔父过寒汀。
元-谢应芳-《洪武初闻顾仲瑛以召役入城婴疾而归寻喜勿药》@闻道庞公近入城，还家风雨过清明。催租人去诗仍好，市药童归病已轻。尚喜竹林青笋出，不嫌花径紫苔生。路逢缁侣传安信，候问姑迟数日程。
元-谢应芳-《遣兴和马公振韵》@马图毋怪出河迟，世事方如理乱丝。莲叶有巢龟已老，竹花无实凤仍饥。篱边艇子供垂钓，林下樵童许看棋。苜蓿一盘三丈日，山妻白首案齐眉。
元-谢应芳-《顾仲瑛临濠惠书词甚慷慨诗以代简》@濠上人来书数行，开缄如对语琅琅。酒杯已辨弓蛇误，药杵无劳玉兔将。少待天公舒老眼，剩收云母束归装。旧家池馆花狼籍，春水依然绿漫塘。
元-谢应芳-《简钱士远》@一榻青苔对雪，五湖春水流嘶。欲遣长须觅酒，聊将短札题诗。
明-谢肇淛-《送练中丞遗裔归家（有引）》@燕山日黑黄尘起，金川门外鼓声死。长乐宫为瓦砾场，殿庭流血成海水。御史大夫练子宁，手持三尺干雷霆。覆巢自分无完卵，一门百口归冥冥。事去人亡二百载，芦荻萧萧余故垒。长陵楸柏已十围，孤臣遗骨今安在？钓龙台下水可楫，新宁城东山鹥。灌园谁能识法章，佣肆犹堪藏李燮。一日天回地转时，千金购出练家儿。若敖之鬼终不馁，行路闻之皆歔欷。我登钟陵山，遥望石头城。宁为孝孺死，不作陈瑛生。为君慷慨终一曲，悲风飒飒江波绿。
明-谢肇淛-《赋得新柳送别》@短岸复长堤，黄轻绿未齐。晓风吹不定，春雪压常低。草细偏相妒，莺娇未敢啼。年芳君莫问，日落灞陵西。
明-谢肇淛-《送徐兴公还家》@枫落空江生冻烟，西风羸马不胜鞭。冰消浙水知家近，春到闽山在客先。斜日雁边看故国，孤帆雪里过残年。怜予久负寒鸥约，魂梦从君碧海天。
明-谢肇淛-《感怀》@披裘五月滞江干，赢得青山对鹖冠。北海尊同狂客尽，南楼月共小姬看。城头云色来朝霁，柳外蝉声送晚寒。却笑枯桐今已爨，岂堪山水向人弹。
明-谢肇淛-《宿吴山楼》@佛火明还暗，羁魂梦复惊。秋风一夜起，落叶与窗平。
明-谢肇淛-《题吴兴海天阁（道场山）》@飞阁接天都，珠宫控太湖。山光围百雉，野色入三吴。木落禽声尽，云崩塔势孤。东南多王气，回首起栖乌。
明-谢肇淛-《送人之咸阳》@送尔咸阳道，风霜冷不胜。鸡啼将落月，马怯欲消冰。火后无秦殿，回中有汉陵。斜阳看故国，烟树郁层层。
明-谢肇淛-《南旺挑河行》@堤遥遥，河弥弥，分水祠前卒如蚁。鹑衣短发行且僵，尽是六郡良家子。浅水没足泥没骭，五更疾作至夜半。夜半西风天雨霜，十人八九趾欲断。黄绶长官虬赤须，北人骄马南肩舆。伍伯先后恣诃挞，日昃喘汗归籧篨。伍伯诃犹可，里胥怒杀我。无钱水中居，有钱立道左。天寒日短动欲夕，倾筐百反不盈尺。草傍湿草炊无烟，水面浮冰割人膝。都水使者日行堤，新土堆与旧岸齐。可怜今日岸上土，雨中仍作河中泥。君不见会通河畔千株柳，年年折尽官夫手。金钱散罢夫未归，催筑南河黑风口。
明-谢贞-《咸阳古堞》@咸阳古帝宅，雉堞何崔嵬。积石隐雪色，金银云中开。咸阳昔日称百二，函谷鸡鸣客如雾。秦王按剑叱风雷，天下诸侯尽西顾。三户萧条易水空，齐歌赵舞入秦宫。龙旂五丈金楼下，凤吹千门驰道中。璇霄阁道通天极，仙掌芙蓉正相直。月过文窗宝扇移，星临绣户妆奁密。绣户文窗拂采霞，黄山翠绕绕宫斜。王孙挟弹影台树，游女回舟绿岸花。岸花蹙绣连阡陌，十万朱门色相射。玉检登封贶岳灵，金垆铸冶销锋镝。风驰万国秦威声，四夷惕息敢横行。金汤千里扶王业，犹遣将军北筑城。可惜繁华不知极，三十六年如一日。楼船童女望蓬莱，玉琢轩窗五云色。童女成仙去不归，咸阳古堞空崔嵬。黄云卷雪城头路，城下行人叹落晖。
明-谢榛-《从游沁阳途中值雪有感兼示元煇》@邺台衡漳湄，太行何间之。东西共雨雪，当春复凄其。纷然皓盈目，宁不兴汝思。北堂汝亲老，况汝两娇儿。重轻俱在心，应念寒与饥。汝父尚行迈，驱马远相随。野水亦有波，独树亦有枝。慎勿虚盛年，人生须有为。广云自广阴，片雨惟片滋。绿发稍变白，临镜悔已迟。此言告汝兄，使汝弟兄知。谁能箕裘业，慰我桑榆时。
明-谢榛-《杂感寄都门旧知（此诗为李于鳞隙末而作）》@瞻彼终南山，松萝幽且邃。中有一真人，超然远朝市。手握神龙珠，照夜光自秘。石笞积古色，斗室廓天地。涧泉为谁清，蕙花为谁媚。西望徒遐思，书札何由寄。嗟哉虚流俗，冥心可无醉。鸱鸮为家祥，凤鸾非世瑞。奈何君子交，中道两弃置。不见针与石，相合似同类。文字生瑕疵，邓林纷叶坠。有家早归欤，独歌以卒岁。岁寒元气塞，偃仰待春事。
明-谢榛-《自拙叹》@出门何所营，萧条掩柴荆。中除不洒扫，积雨莓苔生。感时倚孤杖，屋角鸠正鸣。千拙养气根，一巧丧心萌。巢由亦偶尔，焉知身后名。不尽太古色，天末青山横。
明-谢榛-《雨中宿榆林店》@凉雨何冥冥，黑云复浩浩。山行夜不休，破屋临古道。数口远相投，芜秽不及扫。园荒无主人，马散啮秋草。席地即吾庐，馔生聊自保。隔林乞火回，酌酒慰怀抱。反为妻子嗤，宁如在家好。
明-谢榛-《哀哉行二首》@燕京老人鬓若丝，生长富贵无人欺。少年慷慨结豪侠，弯弓气压幽并儿。自嗟迩来筋力衰，动须僮仆相扶持。忽惊杂虏到门巷，黄金如山难解危。余息独存剑锋下，子孙散尽生何为。厩马北驱嘶故主，劲风吹断枯桑枝。哀哉行，天何知。¤
明-谢榛-《哀哉行二首》@燕京儿女何盈盈，隔花娇语如春莺。邻姬盛妆失光彩，颜色信是倾人城。许嫁城中羽林将，千金奁具犹言轻。门前一朝胡马鸣，晓眠未足心魂惊。颠倒衣裳科鬒发，驱之北去悲吞声。独恨跣足走荆棘，不与爷娘同死生。哀哉行，难为情。
明-谢榛-《送许参军归都下兼寄严冢宰敏卿》@君不见岢岚州，云连雉堞生边愁。寒天惨淡日易落，偏令鸟雀群啁啾。郁潾结冰高于岸，逝水暗咽翻西流。防秋复防秋，不虞岁暮烽火稠。黠虏交攻孤垒破，马牛去尽犬羊留。犬蹲屋角吠山月，鬼打钟声登戍楼。三关父老且挥涕，当代应多卫霍俦。都护时能练士卒，还念严冬穷到骨。胡骑又从西北来，停鞭几为苍生哀。
明-谢榛-《西园春暮》@西北风来何太剧，落花满园春可惜。黄鹂叫春蝴蝶愁，四野无人日将夕。惟有一枝留晚春，当砌徘徊不忍摘。且将樽酒对残花，春去悲歌复何益。
明-谢榛-《客居篇呈孔丈》@客居寥落天积阴，其奈二毛愁复侵。东篱有花白衣至，菊花恨不栽成林。糟床雨声夜彻耳，醅瓮春色时关心。昨梦长江变绿酒，茫茫不知几许深。倒吞明月荡豪兴，下有蛟龙那敢吟。屈原李白莫相笑，肯与尔辈俱浮沈。醒者醉者怀不同，我狂独在醒醉中。百年形骸匪金石，讵可一日无春风。燕台梁园旧游处，好客迩来惟孔融。太行山头共俯仰，人间谁识真英雄。几醉良宵感秋别，大火自西人自东。
明-谢榛-《武皇巡幸歌四首》@神武驱兵日，南征气赫然。射蛟江水上，立马石城边。羽檄飞三楚，霓旌拂九天。功成凯歌夜，皓月送楼船。¤
明-谢榛-《武皇巡幸歌四首》@齐鲁巡游地，苍生见紫微。晴云随躭舫，春水照龙衣。柳畔千官拥，沙边七校围。观鱼移白日，鼓吹月中归。¤
明-谢榛-《武皇巡幸歌四首》@玉辇冲寒色，萧萧八骏鸣。兔河冰上过，狐岭雪中行。抚剑群胡遁，弯弓百兽惊。当年赤帝子，空到白登城。¤
明-谢榛-《武皇巡幸歌四首》@年少羽林郎，严冬较猎忙。旌旗开御道，剑戟拥长杨。飞去五花马，射来双白狼。中官传赐酒，甲胄拜君王。
明-谢榛-《薄伐》@薄伐元中策，论兵自古难。汉唐频拓地，将帅几登坛。绝漠兼天尽，交河荡日寒。不知大宛马，曾复到长安。
明-谢榛-《春夜即事》@春草非吾土，春宵还自悲。庭虚风稍静，帘卷月何迟。久病儿知药，长吟妻解诗。他年学耕稼，肯负鹿门期。
明-谢榛-《春宫词》@盈盈上阳女，愁思起中宵。月白琼窗静，花深玉辇遥。晓霞憎国色，春柳妒宫腰。不见长门赋，伤心有阿娇。
明-谢榛-《春园》@水村人寂寂，迟日敞柴关。菜甲春初细，园丁雨后闲。沙边来白鸟，柳外出青山。此地多幽意，行歌薄暮还。
明-谢榛-《送杜太仆谪荆州》@谪宦三千里，谁怜贾傅才。汉江秋月上，楚岫夜猿哀。心事登楼赋，年光落帽台。知君最愁绝，湘雁逐春来。
明-谢榛-《榆河晓发》@朝晖开众山，遥见居庸关。云出三边外，风生万马间。征尘何日静，古戍几人间。忽忆弃繻者，空惭旅鬓斑。
明-谢榛-《夏夜独坐披襟当风颇有秋意赋此寄怀》@散发南楼夜，翛然披素襟。蛩声依草际，萤火落墙阴。老破当年梦，秋生久客心。遥思苔石上，坐听美人琴。
明-谢榛-《杨以时复游郡下》@乱后相逢日，论交半已非。谋生双鬓改，感旧十年归。帆落烟中浦，琴鸣竹里扉。重来傍燕市，霜露满秋衣。
明-谢榛-《送樊侍御之金陵》@地入维扬路，天分牛斗墟。秋帆二水外，春草六朝余。冰雪生官舍，风尘走谏书。从来经国者，宁不念樵渔。
明-谢榛-《除夕示儿元炳兼忆元煇诸儿》@对汝还成叹，寒更坐转深。异乡垂老计，春草隔年心。蜡炬明残夜，天风破积阴。遥怜几稚子，酒罢一长吟。
明-谢榛-《晓起》@晓起正科头，时闻花外鸠。出门疏雨歇，倚杖断云流。绿草偏依水，青山半入楼。况逢春酒熟，不负嗣宗游。
明-谢榛-《晚过西湖》@怅望西山路，曾经胡马过。重来把杨柳，独立向烟波。日影峰头尽，春寒湖上多。渔樵一相见，犹为话兵戈。
明-谢榛-《除夕徐子与宅得年字》@客里岁时迁，还来醉此筵。吴歌怜《子夜》，潘鬓感丁年。列炬明深院，繁星动远天。宫梅殊有意，更向早春妍。
明-谢榛-《寒食旅怀》@蓟北惊寒食，淹留几自嗟。春风来燕子，落日在桃花。丘陇行边泪，江湖梦里家。不知疏懒客，何物是生涯。
明-谢榛-《晚眺》@寒日下西陵，漳河晚渡冰。孤城归猎骑，双树隐禅灯。野眺心何远，岩栖老未能。翻怜戎马日，愁思坐相仍。
明-谢榛-《伏枕》@伏枕无穷事，虚堂秋夜深。松低半窗月，山静数家砧。老鹤同幽意，寒蒐伴苦吟。百年儿女计，谁识向平心。
明-谢榛-《重过张氏园林》@随处携鸠杖，狂时倒鹖冠。晚山当座出，风竹满楼寒。独酌世情远，长歌春事残。不知桃李发，白首几回看。
明-谢榛-《居庸关》@控海幽燕地，弯弓豪侠儿。秋山牧马处，朔塞用兵时。岭断云飞迥，关长鸟度迟。当朝有魏尚，复此驻旌旗。
明-谢榛-《杨白花》@年少宫中树，偏怜杨白花。长风吹日暮，春雪落天涯。荡子空相忆，芳年谩自嗟。月明愁不见，啼杀禁城鸦。
明-谢榛-《架边》@闲庭秋一色，满架豆花垂。薄俗存吾计，衰年习土宜。烟中晚雀定，露下候虫知。何限幽人意，临风独立时。
明-谢榛-《东园秋夜柬知己》@悲歌残烛下，秋思转纷纷。落叶多惊雨，明河半隔云。萤光时复见，虫响夜多闻。谁是论心侣，清樽可共君。
明-谢榛-《岁暮卢次楩过邺有感》@燕霜终古愤，梁狱昔年书。世事疏狂里，交情患难余。相看年欲老，多感岁将除。醉拟应刘赋，春风起敝庐。
明-谢榛-《南伐》@南伐驱千骑，遥闻几战场。青年多侠气，白骨半他乡。塞雁悲秋老，闺人哭夜长。招魂渺何处，天外月茫茫。
明-谢榛-《秋庭》@东园闲白日，庭户绝经过。落叶听无尽，秋风来更多。忽闻诛寇盗，莫厌事兵戈。卖剑今谁是，愁云渺大河。
明-谢榛-《暮秋夜柬宗上人》@山城摇落夜，感慨几人同。旧馆残孤烛，秋原老百虫。才疏漂泊际，心定寂寥中。亦有逃禅意，明朝过远公。
明-谢榛-《次张祜金山寺之韵》@孤绝寒逾迥，苍茫夜不分。僧归依岛月，龙定缩江云。天汉窗前合，风涛枕上闻。好沽瓜步酒，诗思在微醺。
明-谢榛-《北望二首》@戎马何时定，愁云直北看。朝廷殊见远，将相各知难。风乱边声急，霜连兵气寒。中天问明月，曾照汉家坛。¤
明-谢榛-《北望二首》@十月嘶胡马，南来饮潞河。论功自有定，报国岂无多。雾拥宫门隔，星飞羽檄过。中兴见神武，不许郅支和。
明-谢榛-《季冬夜西池君见过》@昔枉信陵车，侯生一敝庐。自甘昭代隐，拟著老农书。山冥登楼外，庭寒扫雪余。相知在古道，宁复曳长裾。
明-谢榛-《送张肖甫》@平子愁能赋，予愁更几何。泪中心事尽，客里世情多。青眼交仍好，黄花节又过。离亭独怅望，车马渡汾河。
明-谢榛-《春闺》@深院飞花急，临风祇自哀。又看春色老，坐使玉颜摧。落月窥琴室，流尘上镜台。窗前有梅树，岁暮待君开。
明-谢榛-《除夕有怀》@除夕归期过，孤帏嗟未休。翻疑虏消息，转使客淹留。积雪寒连塞，明星晓近楼。遥知不寐处，并得两年愁。
明-谢榛-《寄东平刘成卿》@有才官遽罢，知尔国忧深。涕泪看春草，艰难返故林。余生恩到骨，独卧梦惊心。龙剑多灵异，还疑风雨吟。
明-谢榛-《雁门》@昔年雁门路，霜气逼征鞍。野望天何惨，徒行老更难。人烟隔水静，鬼火照沙寒。战伐空悲感，风凄戍角残。
明-谢榛-《读江宁王悼内诗》@凄凉不易写，楚调复清新。字字心间泪，时时梦里人。风悲西苑树，月惨后宫春。令与陈王并，无惭赋《洛神》。
明-谢榛-《寄怀许伯诚》@发轫辽阳雪，还家韦杜春。客疏门自掩，官罢酒相亲。白首歌今代，青山梦古人。行藏不可问，独鹤下西秦。
明-谢榛-《夏夜集冯员外汝言举子汝强宅赋得花字》@淹留数高会，伯仲复名家。白发几年客，红蕖三度花。风从西苑至，月傍帝城斜。徙倚发孤咏，隔林啼曙鸦。
明-谢榛-《秋雨宿权店驿有感》@驿灯分暝色，野馆滞秋阴。已倦衰年事，偏驰故国心。夜凉槐雨滴，月暗草虫吟。归梦不知路，千山云更深。
明-谢榛-《忆都门酒家王四》@尚忆高楼饮，青帘出绿杨。频赊宁沮兴，浩唱不嗔狂。谢客惟深醉，胡姬自盛妆。几回清梦里，听雨滴糟床。
明-谢榛-《九日寄怀田梦鹤兵宪》@别后几重阳，停云渺帝乡。登高同节序，垂老各行藏。夕鸟安庭树，秋光照野塘。何时问幽寂，岁杪正冰霜。
明-谢榛-《漳河有感》@行经百度水，祇是一漳河。不畏奔腾急，其如转折多。出山通远脉，兼雨作洪波。偏入曹刘赋，东流邺下过。
明-谢榛-《九日集徐郎中汝思宅得杯字》@连床留昨夜，九日复筵开。白发愁中赋，黄花乱后杯。霜兼宫树变，雁自塞门来。赖是同心者，深知庾信哀。
明-谢榛-《野兴》@白日霜凝地，飞飞雁度河。孤峰依汉迥，老树得秋多。月晓山精伏，时清野父歌。短筇随我意，一径入烟萝。
明-谢榛-《大梁冬夜》@坐啸南楼夜，孤灯客思长。人吹五更笛，月照万家霜。归计身多病，生涯鬓易苍。征鸿向何许，春意遍湖湘。
明-谢榛-《春野》@去郭苍茫色，鸦飞欲暮天。青天一筇外，白发万花前。春事浑相恼，人情好自怜。踏歌时遣意，平楚漫风烟。
明-谢榛-《冬夜黄给事用章宅同张肖甫赋得中字》@初逢青琐彦，下榻一宵同。月落棋声里，春回烛影中。放歌还楚调，扶醉有巴童。上苑遥相问，梅花定几丛。
明-谢榛-《春日柬李之茂》@君逢初度日，闭户正思亲。绿酒谁开瓮，斑衣自积尘。断云愁里色，独树泪边春。今夕应无寐，啼乌莫傍人。
明-谢榛-《寄赵宪副万举》@旧卧淮阳阁，今屯邺下兵。经时求壮士，忧国听边声。马踏长楸道，旗翻细柳营。黄须少年子，仗剑迟功成。
明-谢榛-《秋夜乌给事宅言别》@故人同此夜，离思且衔杯。古树当庭合，惊墙到席回。烛花留我醉，谏草识君才。异日关河隔，秋鸿几北来。
明-谢榛-《边警》@太白秋高烽火惊，羽书飞下晋阳城。沙场风急来胡马，亭障云深出汉旌。战守何人能仗策，朝廷今日始言兵。悬知驾驭还多术，早晚亲临细柳营。
明-谢榛-《送王侍御按河南》@塞上初归复此行，燕南极目送飞旌。天连嵩岳寒云尽，马度黄河春草生。簪笔常思未央殿，封章时发大梁城。知君最爱应刘赋，更向西园一寄声。
明-谢榛-《早发坡泉薄暮至太行山下》@地分三晋此山川，形胜迢遥在马前。乱石斜通青草路，太行横断夕阳天。漫垂云气孤村雨，时聒乡心几树蝉。不及阮宣随处醉，兴来即解杖头钱。
明-谢榛-《春柳》@黄骊时复唤春游，陌上杨花漫不休。几向离筵摇落日，莫教长笛动清秋。轻烟直接都门外，细雨低临灞水头。谩系王孙金络马，萋萋绿草有人愁。
明-谢榛-《春宫词》@长信宫中芳草生，晚风独立正含情。时颦柳叶听龙驾，谁隔桃花吸凤笙。金屋半开春寂寞，珠帘不动月分明。烧残蜡炬虚长夜，遮莫同心结未成。
明-谢榛-《寄酬淮阴夏子吴门邹子》@江鱼海雁空相报，楚调吴歌久不闻。无那旅怀常抱病，更堪风物正离群。马融笛里三秋月，王粲楼前万里云。犹忆当时共樽洒，一灯寒雨坐宵分。
明-谢榛-《病怀》@鬓发萧萧昼不冠，他乡风物若为看。花庭晒药日将午，茅屋烹茶春尚寒。久别亲朋谁问病，深怜儿女自加餐。是非高枕浮云过，遥忆西河旧钓竿。
明-谢榛-《秋日怀弟》@生涯怜汝自樵苏，时序惊心尚道途。别后几年儿女大，望中千里弟兄孤。秋天落木愁多少，夜雨残灯梦有无。遥想故园挥涕泪，况闻寒雁下江湖。
明-谢榛-《冬夜尹明府宴集因忆何治象梁公济》@天寒地主见情亲，雉堞参云雁塞邻。十载别怀今夜酒，数茎短发旧游人。雪庭照席偷明月，冻树垂花像早春。遥忆二君寻白社，方知岁暮有松筠。
明-谢榛-《久客志感》@寄迹天涯久未归，孤城霜日惨无辉。苦吟易老计何拙，浊酒驱愁功亦微。兵气横关催走檄，仙云绕阙护垂衣。自从河套停边议，将相于今远是非。
明-谢榛-《暮秋郊行偶述》@太行迢递起苍烟，凄断鸣鸿倚杖前。南阻黄巾愁落日，东游皂帽感当年。山城秋老行边树，河甸寒生战后天。独有王孙多意气，千金骏马猎平田。
明-谢榛-《送李给事元树奉使云中诸镇》@琐闱朝下促飞旌，岁暮看君塞上行。戍角动人多苦调，戎衣走马半新兵。关开涿鹿云连树，路出蜚狐雪满城。计日楚才封事上，君王深见九边情。
明-谢榛-《送客游洞庭湖》@相逢楚客问巴州，此去扬帆湖上游。天汉长连洞庭水，云霞半入岳阳楼。低空白雁投寒渚，隔浦丹枫照暮秋。莫向湘君听鼓瑟，黄陵月冷不胜愁。
明-谢榛-《夜话李孺长书屋因忆乃翁左纳言》@忘年尔我重交情，论事相同见老成。月到广除寒有色，鸦归疏柳夜无声。三农更苦江南税，百战方休海上兵。岁暮银台应感叹，几人封事为苍生？
明-谢榛-《汉中兵宪王斯进讨贼有功寄赠》@星子山头杀气生，可怜蜀盗废春耕。皇天何意干戈扰，人日多寒军旅行。檄出汉中鸦作阵，角吹岭上马嘶声。谁知缓急兵家术，八月铙歌返旆旌。
明-谢榛-《寄怀西谷主人（隐耕园，在邺城北）》@上党归来独忆君，野亭幽事每宵分。荷池烛影游鱼荡，花院棋声宿鸟闻。漳水远通千里脉，洛城高压万山云。于今南北殊修阻，回首长吟又落曛。
明-谢榛-《除夕吴子充诸人集旅寓有感》@一年忧喜今宵过，两鬓风霜明日新。书剑自怜多病客，江湖同是放歌人。宫中烛映西山雪，笛里梅传上国春。他日听莺怀旧侣，不知谁共醉芳晨。
明-谢榛-《初春夜同梁公实宗子相赋得声字》@雪尽长风吹禁城，梅花零落此时情。关河月暗迷鸿影，宫殿春寒涩漏声。乱后骚人同百感，年来壮士苦长征。樽前莫话边庭事，弹剑悲歌气未平。
明-谢榛-《送杨侍御按真定》@君从淮海动威声，燕赵乘春复此行。世事忧深持白简，天骄乱后惜苍生。马经滹水鱼龙避，霜下恒山道路清。遥夜乌啼何限思，坐看孤月度严城。
明-谢榛-《春日即事》@和戎共拟静边声，抗疏谁当悉虏情。燕地去秋曾几战，汉家今日更多兵。春城雨后寒逾重，曙角风前怨未平。直北烟尘时极目，乌鸢飞入亚夫营。
明-谢榛-《塞下二首》@青山行不断，独马去迟迟。宿雾开军垒，寒城见酒旗。沙连天尽处，霜重日高时。惨淡兵戈气，萧条榆柳枝。乾坤疲战伐，将相系安危。寄语筹边者，功名当自知。¤
明-谢榛-《塞下二首》@路出古云州，风沙吹不休。乌鸢下空碛，驼马渡寒流。地旷边声动，天高朔气浮。霜连穷海夕，月照大荒秋。击鼓番王醉，吹笳汉女愁。龙城若复取，侠士几封侯。
明-谢榛-《庚戌八月二十二日恭闻奉天殿视朝》@上苑凉釭起，西山瑞霭浓。玉珂天汉路，金阙午时钟。剑佩炉香近，旌旗日影重。宫墙落杨柳，水槛出芙蓉。万舞趋丹凤，千官识衮龙。遥传北伐诏，光耀紫泥封。
明-谢榛-《送汪郎中伯阳出守北地》@五马冲寒色，冰霜满去程。君王忧北地，父老望前旌。典郡才方振，防年计不轻。河山分陕服，形势辅咸京。树隐青蛇庙，天空白豹城。人家尽周俗，羌笛半秦声。夜月登楼啸，春风露冕行。试看《循吏传》，终古定垂名。
明-谢榛-《送赵太守还任淮安》@相思隔楚树，相聚复燕州。五马翻成别，孤樽不可留。江河自襟带，南北此咽喉。昭代今多事，苍生日隐忧。几时堪卧治，何处薄征求。海上寒涛息，天边春气流。花明射阳水，月满镇淮楼。地胜多名士，何人托乘游。
明-谢榛-《初春夜集王元美宅饯别吴峻伯徐汝思袁履善三》@共饯江南客，芳筵候月来。漏催诗草就，春报烛花开。把袂终千里，论心更一杯。风人今夜聚，星使几时回。官舍遥闻笛，宫庭暗落梅。相看倍惆怅，残雪照燕台。
明-谢榛-《寄孔方伯汝锡》@每忆汾阳约，何为代北游。神交太行迥，调合建安流。高步云随杖，穷边雪照楼。虏骄轻出入，吾老重淹留。厚禄惟思报，严兵只御秋。材官几人在，国士百年忧。上古元无战，中丞自有谋。冰清闲鹤渚，潭冷闭龙湫。旧社独来去，春醪那唱酬。相逢话时事，感慨望神州。
明-谢榛-《送高伯宗梁公实二比部祭陵庙》@祀典千年重，严趋二妙同。马嘶川日堕，路转石林通。旌旆晴光外，山陵王气中。云深罗俎豆，霜下肃臣工。明月帝灵在，高秋天宇空。瞻依增百感，松丱正悲风。
明-谢榛-《赠董职方德甫擢光禄卿》@三秋心力尽，经略见才雄。董策今谁在，班铭志已同。才收卫律叛，更赏霍家功。神武惟龙准，凭陵自犬戎。兵张群议后，官转百忧中。侯火惊燕甸，宵衣想汉宫。将星寒动塞，卿月夜临空。尚忆长征子，持戈向北风。
明-谢榛-《寄王侍御塞上》@君王重简命，尔志在澄清。节钺分西顾，风寒护北征。羽旗风外合，骢马雪中行。直渡桑乾水，还临骠骑营。九关多猛士，百战有长城。夜半仍传檄，天寒未解兵。黑山横宝剑，青海动金钲。独仗防边策，兼收抗疏名。虚心当国事，高议见儒生。壮岁思铭鼎，空言陋请缨。乘秋摧虏气，计日答皇情。应遣龙庭使，驰书到玉京。
明-谢榛-《江南曲二首》@夹岸多垂杨，妾家临野塘。手拈青杏子，不忍打鸳鸯。
明-谢榛-《江南曲二首》@夹岸多杨柳，妾家近塘口。中有断肠花，郎君不回首。
明-谢榛-《怀邹子序》@渺渺太湖水，湖中多鲤鱼。故人时把钓，应有北来书。
明-谢榛-《都下别张志虞》@十年今一见，话旧却成悲。共醉新丰酒，天涯又别离。
明-谢榛-《行路难》@荀卿将入楚，范叔未归秦。花鸟非乡国，悠悠行路人。
明-谢榛-《塞下曲》@暝色满西山，将军猎骑还。隔河见烽火，骄虏夜临关。
明-谢榛-《游天坛山》@偶逢双玉童，相引蹑云去。犬吠洞门开，三花最深处。
明-谢榛-《初春夜酌樗庵处士书斋》@客子灯前酒，梅花雪后天。不须横玉笛，春意满山川。
明-谢榛-《春柳》@嫩色含轻雨，柔丝弄早春。昏鸦栖欲定，肠断未归人。
明-谢榛-《春兴》@夜月悬银烛，春江湛绿醅。美人歌古调，烂醉百花台。
明-谢榛-《塞下曲二首》@飘蓬燕赵间，行李风霜下。芦管送边声，空林一驻马。
明-谢榛-《塞下曲二首》@塞上黄须儿，饮马黑山涧。弯弧向朔云，莫射南飞雁。
明-谢榛-《潞阳晓访冯员外汝言二首》@海日上孤帆，山云交杂树。美人方晓眠，更在林深处。
明-谢榛-《潞阳晓访冯员外汝言二首》@野阔早霜明，林空凉动。一犬吠人来，松窗破秋梦。
明-谢榛-《咏蝉》@弱翅凌晨动，繁声向夕流。不知风雾里，还得几何秋。
明-谢榛-《雪后登代州城楼时虏犯岢岚三首》@睥睨胡天近，登临边树迷。汉兵不到处，寒鸟向谁啼。
明-谢榛-《雪后登代州城楼时虏犯岢岚三首》@霁色分诸垒，寒空下一雕。幕南白草尽，胡马亦何骄。
明-谢榛-《雪后登代州城楼时虏犯岢岚三首》@都门飞羽书，冰雪走胡骑。只见塞云愁，那知塞垣事。
明-谢榛-《古意》@青山无大小，总隔郎行路。远近生寒云，愁根不知数。
明-谢榛-《春雪登楼》@天垂楼外云，雪变城中树。何处不春寒，鸦啼又飞去。
明-谢榛-《东园秋怀二首》@花竹可消愁，愁来独上楼。自古天涯客，谁禁老去秋。
明-谢榛-《东园秋怀二首》@天寒闻落木，叶叶是乡愁。敲窗作风雨，不减去年秋。
明-谢榛-《秋闺》@目极江天远，秋霜下白蘋。可怜南去雁，不为倚楼人。
明-谢榛-《登辉县城见卫水思归》@城外河流白练长，城中万户共秋光。秋来偏作还家梦，河水东流到故乡。
明-谢榛-《塞上曲三首》@旌旗荡野塞云开，金鼓连天朔雁回。落日半山追黠虏，弯弓直过李陵台。
明-谢榛-《塞上曲三首》@飞将龙沙逐虏还，夜驱驼马入燕关。城头残月谁横笛，吹落梅花雪满山。
明-谢榛-《塞上曲三首》@暮云黯澹压边楼，雪满黄河冻不流。野烧连山胡马绝，何人月下唱《凉州》。
明-谢榛-《冬夜闻笛》@雪后寒云散御堤，笛声何处重凄凄。北风吹折边城柳，人倚层楼月正西。
明-谢榛-《送周秀才归钱塘》@燕京陌上送周郎，归到西湖春草长。清夜开樽多旧侣，满船歌管月如霜。
明-谢榛-《留别张德隆》@来时积雨没平原，去路鸣虫秋正繁。桂树花开如有兴，紫骝嘶过孝王园。
明-谢榛-《雨后柬王体仁》@雪夜还能棹剡溪，雨余何事怯冲泥。自怜穷巷多秋草，不见青骢向北嘶。
明-谢榛-《道院秋夕》@秋河一带月光团，露坐空除夜欲阑。却讶西楼降仙子，玉笙吹彻万家寒。
明-谢榛-《别调曲代赠所知三首》@家住邺城门向西，青楼上与邺城齐。郎行好记门前柳，春梦南来路不迷。
明-谢榛-《别调曲代赠所知三首》@离筵易醉夜将分，赵舞灯前犹向君。从此腰肢瘦无力，床头闲杀藕丝裙。
明-谢榛-《别调曲代赠所知三首》@木落天寒郎欲行，樽前离怨一鸣筝。燕姬纤手调新曲，不是西楼今夜声。
明-谢榛-《远别曲》@阿郎几载客三秦，好忆侬家汉水滨。门外两株乌桕树，叮咛说向寄书人。
明-谢榛-《捣衣曲》@秦关昨寄一书归，百战郎从刘武威。见说平安收涕泪，梧桐树下捣征衣。
明-谢榛-《绣球花》@高枝带雨压雕栏，一蒂千花白玉团。怪杀芳心春历乱，卷帘谁向月中看。
明-谢榛-《采莲曲》@湖上西风吹绮罗，靓妆越女照清波。折将莲叶佯遮面，棹过前滩笑语多。
明-谢榛-《秋怀》@秋来客思渺烟波，湖上看山秋更多。只恐佳人怨秋色，晚风吹断采菱歌。
明-谢榛-《春词二首》@城乌何意夜深啼，红杏梢头片月低。香冷熏笼人不寐，春风吹过玉栏西。
明-谢榛-《春词二首》@罗衣初试薄寒生，豆蔻花开感别情。零落铅华君不见，画楼春雨燕双鸣。
明-谢榛-《重九雨中怀弟》@天空朔雁不成行，秋色年年似故乡。门掩菊花人独卧，冷风疏雨过重阳。
明-谢榛-《塞上曲》@白登城上早霜凄，黑水河边暮雁低。还忆去秋明月下，胡笳吹过七陵西。
明-谢榛-《即席赠薛之翰》@园花樽酒日相期，共尔留连欲暮时。醉倚山亭歌楚调，秋萤飞过石榴枝。
明-谢榛-《愚公园春酌二首》@共醉春风且放情，白云无定若浮名。好花开落寻常事，遮莫黄鹂不住声。
明-谢榛-《愚公园春酌二首》@绛桃一簇映斜晖，白首寻芳几醉归。更有多情双蛱蝶，春来还傍菜花飞。
明-谢榛-《春怨》@紫绡挥断泪阑干，窗下秦筝独自弹。三月梨花风又雨，小楼燕子怯春寒。
明-谢榛-《春宫词》@御河桥畔是侬家，一入深宫虚岁华。别院黄昏吹凤管，月钩斜照刺桐花。
明-谢榛-《宫词二首》@自入长门空绣帏，玉颜非复镜中时。梨花夜雨灯相对，燕子春寒君不知。
明-谢榛-《宫词二首》@晓起慵妆眉黛残，玉阶芳草卷帘看。花间漫扑双蝴蝶，宿露偏沾翠袖寒。
明-谢榛-《明月山下逢武宾相克仁话旧》@车马西来自泽州，思君不见十经秋。相逢把袂成悲感，明月当前两白头。
明-谢榛-《暮鸦有感》@来时池草吐春芽，秋水惊心落藕花。空记三秋故乡梦，夕阳衰柳看归鸦。
明-谢榛-《胡笳曲》@砂碛茫茫黑水流，胡儿六月换羊裘。骆驼背上吹芦管，风散龙荒作冷秋。
明-谢榛-《九日过王叔野无菊》@陶潜懒慢闭柴关，九日餐英自解颜。不种黄花君更懒，满城秋色几人闲。
明-谢榛-《访葛征君》@西城闲访葛洪家，篱落秋余白豆花。高枕自知无俗梦，数椽茅屋在烟霞。
明-谢榛-《寄武当山张隐君》@辞官身寄楚天涯，石屋烧丹别是家。七十二峰春雪里，杖藜随意看梅花。
明-谢榛-《晚登沁州城有感》@苍茫野色几沙滩，漳水东流倚堞看。烟火满城天向夕，一雕飞过不知寒。
明-谢榛-《塞下曲》@青海城边秋草稀，黄沙碛里夜云飞。将军不寐听刁斗，月上辕门探马归。
明-谢榛-《漠北词三首》@委羽山横塞北天，学飞雏雁夕阳边。匈奴岁岁无争战，白马黄驼傍草眠。
明-谢榛-《漠北词三首》@石头敲火炙黄羊，胡女低歌劝酪浆。醉杀群胡不知夜，遥见岭下月如霜。
明-谢榛-《漠北词三首》@晓开毡帐拥秋云，虏将挥鞭部落分。牧马阴山莫南向，雁门今有李将军。
明-邢参-《吴奕嗣业》@共泛荒溪际，匆匆两月来。薰风老苜蓿，霖雨熟杨梅。裹茗寻僧试，看花许客陪。遥知明月夜，独棹酒船回。
明-邢参-《蔡羽九逵》@羡子湖山胜，来游路却遥。开园咏芍药，入寺探樱桃。夜月黄金缕，春风碧玉箫。终年劳苦想，洞府隔凡嚣。
明-邢参-《寒食与朱尧民张梦晋郊行读道旁遗碑感而风咏》@冷落郊原值禁烟，红桃一树倩人怜。行来尽拂残碑看，若个能知后百年。
明-邢参-《赠王山人》@耆年身不倦，行乐在田园。覆宅榆桑郁，聚村宗族繁。魏三风格少，杜五典刑存。喜不嫌余懒，闲来每过门。
明-邢参-《题东禅璿公房》@东城少僧寺，赖此堪寄迹。独往路不迂，尝来意还适。暖风逗莺花，宿雨滋燕麦。不有高闲徒，凭谁话今昔。
明-邢参-《寄玄敬》@函丈论文十载余，暂违接席笑慵疏。要知泉石蒙题品，谩遣椷封候起居。满座宾朋应贳酒，一楼灯火想雠书。新春未肯经郛郭，孤负蓬门日扫除。
明-邢慈静-《静坐》@荆钗裙布念重违，却扫焚香自掩扉。莫向吹箫羡嬴女，多年已办五铢衣。
明-邢慈静-《读三国志》@抱膝长吟道自尊，一时鱼水感深恩。当年若稳陇中卧，不到秋风五丈原。
明-邢侗-《送毛懋新山人归河南》@落拓怜吾友，知音聋俗稀。天秋一鸿动，人老外黄归。客梦迷吹角，闲情入捣衣。送君邮树转，寒雨正霏霏。
明-邢侗-《腊日送野鸥先生赴清源访狄将军》@残雪犹在地，送君将奈何。客衫翻酒污，乡梦落梅多。晓寺钟初定，寒林鸟始过。行行遇知己，按剑一长歌。
明-邢侗-《闻王百穀寓南屏寺奉怀》@卜筑南屏寺，多因太守贤。榻移千竹润，书枕一床眠。礼佛沉香火，看花细雨天。无缘陪胜侣，吟望独凄然。
明-邢侗-《送济南赵太常起家大京兆》@三辅风烟傍紫清，征书十道及躬耕。起家杜曲新京兆，入对齐川旧伏生。箧里残荷留野服，马头斜月引征程。太常不忘玄都观，重问繁桃醉玉笙。
明-邢侗-《寄徐茂吴》@摄瑑江城事已非，宦情原与世情违。归来负郭无田宅，到处寒波有钓矶。啼鸟似关愁客语，乱云如曳故人衣。知君词笔频年健，几向秋空咏落晖。
明-邢侗-《送方胥成之蓟门塞》@三月莺花促别筵，三春离思逐行边。风烟不改卢龙塞，客子今过饮马泉。乡路半年无雁字，将军诸道有楼船。纷纷家国堪垂涕，君去并州又几年。
明-邢侗-《秋日送郭氏甥之白檀塞》@西风切切正吹裳，送子河桥不尽觞。黄叶坠阶时听雨，敝裘当晓欲沾裳。旌门九月寒沙屦，猎火千山入野桑。莫道边庭前路隔，马蹄行处是渔阳。
明-邢侗-《边□》@单于纳款愿称王，更领阏氏入举觞。不是中原浑却备，原来胡马罢腾骧。宣云节镇秋开市，文武官裨夜射羊。见说近年王太保，白头垂泪拂金疮。
明-邢侗-《秋日百穀以其群从见存把扇对酒漫赋寄怀》@爱弟邻庄意气雄，托将书札及秋风。乍抛渔猎游初薄，才隔池塘梦已工。狼籍素纨霜杵色，绸缪香露菊花丛。相看两地成追忆，练影云封入望同。
明-邢侗-《与崔明府谭邺中旧事作》@相州城北正黄昏，犹记春衫污酒痕。一自簿书淹墨绶，顿令花月负清樽。词场七子看前辈，魏帝三台想旧恩。与尔夜深谈转剧，九河风雨暗千门。
明-邢侗-《黄中丞东巡曲二首》@宁戚城荒墨水流，不其书阁晚烟收。停车忽讶罗衣薄，春到齐封海尚秋。
明-邢侗-《黄中丞东巡曲二首》@清笳叠鼓对衔卮，片片晴云上画旗。万里沧波舒眼尽，日边残峤是东夷。
明-邢侗-《古意》@零落钿蝉出汉宫，阑干双泪背春风。君王总署回心院，再画蛾眉恐未工。
明-邢侗-《走笔戏赠万伯修使君二首》@五花胡马鷞鹔裘，夜猎归来兴未休。教唱西凉新乐府，一时霜月遍幽州。
明-邢侗-《走笔戏赠万伯修使君二首》@杞花垂实玉关秋，壮岁无端去国愁。自笑年来身暴贵，画旗春色上龙楼。
明-邢侗-《寄讯憨公海印寺》@种得霜秔弟子舂，掌中山雀钵中龙。诸方衲子归香积，可奈斋时一片钟。
明-邢侗-《寄章廷纶画史》@丹阳郭里谁怜汝，涕水亭边最忆君。此日谢安团扇上，无人为画敬亭云。
明-邢侗-《送张仲仪四首》@郁金枝拂郁金尊，送尔银鞍过远村。十里春城三日雨，那禁芳草闭黄昏。
明-邢侗-《送张仲仪四首》@董子园边放去舟，故人牵缆数相留。客心已逐花前发，总听骊歌不解愁。
明-邢侗-《送张仲仪四首》@争传主第牡丹开，十二街中喧若雷。怪尔洒蹄骝马汗，与谁同去看花来。
明-邢侗-《送张仲仪四首》@九重严召动千官，五岭流人鬓渐残。可笑张兄与邢弟，对床时把剑书看。
明-邢侗-《送杨博士计偕北上》@蒯缑犹似布衣时，题柱休令关吏知。晓渡白沟河上路，雪残鸦拂野棠枝。入京翻遣似并州，数醉乡人春酒楼。来日寄将消息否，绮窗寒树着花愁。
明-熊鼎-《夜雨中作》@野处迥无邻，谁怜放逐臣。关河万里梦，天地百年身。衣湿胡尘雨，毡寒塞草春。何时老乡国，白发照麒麟。
明-熊鼎-《长安怀古》@立马平原望故宫，关河百二古今雄。南山双阙阿房近，北斗连城渭水通。龙去野云收王气，鹤巢陵树起秋风。英雄事业昭前哲，看取秦皇汉武功。
明-熊鼎-《上巳日浴温泉》@骊山宫殿锁温泉，天宝遗踪故宛然。绣谷春融丹井火，金波月满鉴池莲。玉颜承宠专恩泽，翠辇来游惜暮年。我亦逢时修禊事，白头空负丽人天。
明-熊梦祥-《客怀奉柬玉山》@我昔离家七月强，只今十月陨清霜。可惭浊酒黄花兴，应悔青镫白发长。翠褒天寒修竹暗，绮窗日暖唾茸香。夜长枕上扬州梦，江北江南是故乡。
明-熊梦祥-《玉山戏答》@秋水蓝桥一尺强，愁闻玉杵捣玄霜。东篱老子乌纱薄，西郭佳人翠袖长。古寺竹深禅榻静，晴窗花落砚池香。西风鹤背三更梦，笑看璚花作醉乡。
明-熊梦祥-《湖光山色楼（吴兴赵奕仲光篆颜）》@移舟界溪上，忽见海虞山。山接空青外，湖当惨淡间。松声听欲近，帆影坐看还。何处西风起，渔歌下别湾。
明-熊直-《送边将还旧镇》@易水长城本旧丘，旌旗西上路悠悠。朝吹出塞羌胡笛，夜坐筹边古戍楼。饮马直从青海上，射雕还过黑山头。玉门关外思归老，定远应辞万户侯。
明-熊直-《潇湘雨意图》@万竹丛深日未晡，寒江烟雨翠模糊。东风无限潇湘意，却倚篷窗听鹧鸪。
明-熊直-《蓟门秋夕》@清漏迟迟月转廊，博山销尽水沉香。重城不锁还家梦，两夜分明到故乡。
明-熊卓-《和何仲默游灵济宫韵》@乍识花源路，潇然世外居。玉坛秋雨冷，紫阁昼阴虚。餐玉传奇诀，抄方检异书。却怜城市客，羁束未能疏。
明-熊卓-《散步》@憩马野田外，萋迷碧草原。鸡鸣岩下寺，犬吠洞中村。远水遥空色，残阳过雨痕。野情云共逸，中岁向林园。
明-熊卓-《春日病怀》@薄暄天气弄阴霏，庭草青青过客稀。浩荡烟桡横野浦，依微夕鸟度山扉。花经伏雨□□乱，树觉繁云旅思飞。枉藉东风与披拂，病来肌骨不胜衣。
明-熊卓-《立春闲述》@画角传春春意喧，菜盘争巧出高门。无多冻雪留城堞，那有东风下禁垣。江阁潇疏鸿雁杳，野塘历乱鹭鸥繁。风光入眼颇生兴，策马寻花到远村。
明-熊卓-《过清远峡》@粤江啼尽鹧鸪声，世路偏伤客子情。野水带潮归别浦，峡云含雨过高城。当时田畯休相避，对面沙鸥莫浪惊。北望亲庭飞鸟尽，溪鳞渚笋正堪烹。
明-熊卓-《观春水有感》@二月烟涛天际来，病怀忧思一登台。湿云屯树莺新到，鸣雨洒江花乱开。坐浪渔舟终远去，横空隼鸟亦低回。香蘋欲采汀洲远，目断兰桡心更哀。
明-熊卓-《怀京友》@阆苑十年同会好，沧江千里独栖安。燕台远树春云暗，楚馆繁花昼雨寒。不分山钟摇梦促，无端海鹤度书难。伤心桂棹风波隔，日晏空歌澧有兰。
明-熊卓-《和老杜曲江对酒诗韵闲遣》@野老山云去复归，沧江心事与依微。高天院落风花乱，迟日楼台燕雀飞。病里岂知人事改，忧来翻念宦情违。春光日日催行棹，草色河边上客衣。
明-熊卓-《春兴》@尘世光阴徒草草，林居风物亦菲菲。花间雨湿身常惯，竹里月明人乍稀。迟日暖薰幽涧草，春云新长北山薇。沧江白鸟知人意，恋恋沙桡故不飞。
明-熊卓-《汪司骥席上对菊》@锦席秋轩流客觞，阶除迟菊恋年芳。翠条苒苒初经雨，青蕊娟娟欲候霜。幸为分回供阒寂，空然别去梦寒香。小车如觅东溪路，古屋疏篱是醉乡。
明-熊卓-《采莲曲》@采莲复采莲，盈盈水中路。鸳鸯触叶飞，卸下团团露。
明-熊卓-《居庸馆中》@隘地关门拥，山楼鼓角传。长风吹不歇，塞草自年年。
明-熊卓-《怀友人》@昔别柳条绿，如今霜叶翻。思君独无语，寒日下荒原。
明-熊卓-《送人赴道州任》@月照河台酒，离情那可消。衡阳飞鸟尽，君去更迢迢。
明-朽庵林公-《观鱼》@鱼在水中生，人在水中死。贪饵鱼上钩，失脚人下水。人死鱼腹肥，鱼死人口美。吁嗟鱼与人，恶乎不知此。
明-朽庵林公-《过蒯亚卿墓》@司空高冢几春秋，麋鹿今来垄上游。黄土自埋修月斧，沧江谁补济川舟。松风入夜哀偏切，露草侵晨泪尚流。莫道荒碑终泯灭，遗功应有史官收。
明-朽庵林公-《过兴济伯杨公墓》@草青苔碧野花红，旷世人才葬此中。秋雨败渠鸣浊水，夕阳高木战悲风。禽如拥护巢还密，鼠若浸凌穴渐空。借问子孙今几叶，昔年勋伐有谁同？
明-朽庵林公-《山居用韵答凤川朱先生》@秋冷啼蛩入讲床，夜深饥鼠搅眠床。山厨食尽松花饼，瓦鼎烟消柏子香。半壁绿苔乘宿雨，满阶红叶醉新霜。幽居渐喜三冬近，竹几蒲团雪夜长。
明-朽庵林公-《春日（二首）》@扫地心已净，读书门懒开。碧桃花落尽，犹未觉春来。
明-朽庵林公-《春日（二首）》@雨余芳草香，风起游丝动。幽禽四五声，说破春眠梦。
明-朽庵林公-《题钟钦礼所画云山江水隐者图》@隐隐楼台倚涧阿，酒船空处罢笙歌。江头网密鱼虾少，山腹云深虎兕多。莫怪考槃通世路，已知平地息风波。道人家住中峰上，时有茶烟出薜萝。
明-朽庵林公-《花椒》@欣欣笑口向西风，喷出玄珠颗颗同。采处倒含秋露白，晒时娇映夕阳红。调桨美著《骚经》上，涂壁香凝汉殿中。鼎餗也应加此味，莫教姜桂独成功。
明-朽庵林公-《补瓢（二首）》@足迹寻常懒过桥，栖栖今日又明朝。诗情冷淡霜中菊，服色离披雪后蕉。贫里有谁分米送，禁山无处觅柴烧。老来自笑贪心在，还对清泉补破瓢。¤
明-朽庵林公-《补瓢（二首）》@一席茅庵百衲身，山高无日照窗尘。雪松挺翠能禁冷，霜叶堆红岂是春。瓦罐汲泉便北并，木盘分米赠西邻。补瓢留得青蚨在，自笑痴心也济贫。
明-朽庵林公-《乐归田园十咏（录五首）》@归去来兮至觉今是而昨非宦海漂流久见几，故园荒废正思归。往迷来悟心方乐，投老寻闲愿不违。新别庙堂无怅恨，旧栽松菊有光辉。池鱼羁鸟还渊薮，童子何劳讲是非。问征夫以前路恨晨光之熹微欲知归去好前程，每对征夫问一声。茅屋几家门尚掩，茫茫天地未分明。园日涉以成趣门虽设而常关梨栗诗书责子孙，菊松瓜菜乐乾坤。养高不受重来诏，谁敢闲敲处士门。策扶老以流憩至抚孤松而盘桓扶老手携杖，观幽眼见山。归林飞鸟倦，出岫断云闲。松下寻诗去，溪边载酒还。昔年车马路，今日没相关。农人告余以春及至曷不委心任去留闻得农夫说，春回畎亩间。舟车无枉迹，草木有荣颜。寻壑穿云去，径丘踏月还。百年宁几日，能不放心闲。
明-徐贲-《青青水中蒲》@青青水中蒲，织作团团扇。不肯赠傍人，自掩春风面。
明-徐贲-《渔父篇赠瞿敬夫》@君本烟波一钓徒，载得全家入五湖。耽诗每笑唐高士，致产能轻越大夫。往来不向州城住，朝泊西岩夜东渚。笔床茶灶何用将，篷底惟留钓渔具。第四桥头春水多，朝朝暮暮自经过。绿蓑常带桃花雨，白桨频翻荇叶波。春风秋月年年好，铜斗歌中鬓华老。闲愁总在醉中消，乐事从教行处少。但取鱼来不论迟，黄梁绿竹手亲炊。饱时把钓醒时唱，世事于君定不知。
明-徐贲-《舟行昆山怀陈惟寅山人》@粼粼渡斜渚，宛宛漾晴川。日入风逾驶，举棹屡洄沿。荇花拆还敛，漪文断更联。畔人归负耒，渔郎行扣舷。烟峦各掞态，霞嶂独逞妍。睇近固流迅，瞩远乃迟延。羁怀欣暂息，离思怆仍缘。安得偕吟侣，睹尔瑶华篇。
明-徐贲-《过荷叶浦》@粼粼水溶春，淡淡烟销午。不见唱歌人，空来荷叶浦。无处寄相思，停舟采芳杜。
明-徐贲-《题铜坞后山石》@山行兴未穷，复登白云峤。石上识曾游，墨花破孤峭。邻僧尚未见，知有幽人到。
明-徐贲-《燕余左司宅》@初晴丽前楹，轻寒沍幽院。酒气菊边闻，垆霏竹间见。礼秩俱澹忘，情交自深眷。嘉会在永期，闲欢足清宴。
明-徐贲-《题陈允中山居图》@昔年为客处，看图怀故山。今日还山住，俨然图画间。泉来绕兰径，月出对花关。应知农事毕，高坐有余闲。
明-徐贲-《池上晚立》@芳草湛微涟，高柳驻余景。喧喧林鸟繁，蔼蔼墟烟迥。幽情卒难惬，因兹立俄顷。
明-徐贲-《衍上人萧然斋》@高林洒繁露，闲斋自翛然。俄闻一叶坠，应我琴中弦。野水寒欲浅，遥岑秋更妍。清晨理梵罢，窗扉霭余烟。
明-徐贲-《狮子林竹下偶咏》@客来竹林下，时闻涧中琴。经房在幽竹，庭户皆春阴。孤吟遂忘返，烟景生逾深。
明-徐贲-《剑池（在虎丘）》@阖闾试剑处，灵泉湛澄静。苔花渍余血，石色带古矿。空山秋气寒，幽林夜光冷。月明树交壁，人静霜折绠。古怀且当置，清景庶足领。
明-徐贲-《咏屏送周伯阳》@巧饰辞云母，图画比晴天。密防宜便坐，连张须广筵。月临皎乃隐，风当亦旋。望处凭移障，只恐见离船。
明-徐贲-《晚步》@雨余夏气清，烟聚园斋暮。红萱宿困蝶，绿橘垂新蠹。艳情杯里融，幽意琴中度。萧散且未寝，遂适前度趣。
明-徐贲-《菜薖为永嘉余唐卿右司赋》@远辞华盖居，来卜山阴宅。乍到俗未谙，久住地旋辟。屋庐尚朴纯，楹桷谢雕饰。高营踞山跗，深甃逗泉脉。檐将狼尾苫，门用鼠管织。缺垣唯补萝，圯砌总蒙。编篱限迩邻，树枿表殊场。本来是野性，岂是耽地僻。学圃欲拟樊，为功敢侔稷。宁惜劳外形，自甘食余力。耕锄限儿课，灌溉当仆役。破块何畇々，陈器亦畟畟。驾许俗士回，屐向邻翁惜。筐筥织湘材，锹锸铸棠液。卓?鹰觜利，负蓑猬毛磔。俯仰疲桔槔，沾洒渍袯襫。循畦行策镵，偃林卧欹石。镰披欲芟丘，刈削竟驱砾。值阜即为坡，遇凹就成洫。堤崩防密葭，窦隙拒乱棘。地同农亩计，区学井田画。长畛纵复横，曲渠广还窄。接流引余清，疏沼汇深碧。架桁秋实垂，篱落夏蔓幂。雨露加膏腴，粪土发硗瘠。识种题裹藏，辨类分行植。莳法常按谱，候时即看历。蕨芽拳握紫，姜挚拇骈赤。两合怜罽蒘，丛生爱铫芅。初{?矜}迸蛰雷，新薹长春璟。雀弁蓘叶峨，马帚茾茎直。蔩繁微瓞绵，瓠老枯瓣拆。芍苗卷龙须，药干拥牛膝。黄独雪晴收，紫藄露晞摘。阴阶茂菧苨，下田丰菲蒠。卷轮木耳垂，攒刺菱角射。秋茄采更稀，夜韭剪仍殖。芝芳凝海琼，茭郁点池墨。枸杞香可醪，竹菇熟堪腊。石皮被柔藫，土酥脍肥菂。细莼入馔鲈，鲜蒌杂羹鲫。荼苦檗与俦，菘脆冰为敌。菌栌西蜀致，苜蓿大宛得。长萦荇带流，乱簇纻丝绎。芹效野人献，瓜为天子副。决明才一方，莴苣连数席。琼縻慰渴心，玉延起羸疾。蕈毒笑非喜，芥辛泣讵戚。盘根芋埋壤，脱颖笋穿壁。撷香怜鸡苏，折甘嗜燕麦。粟腐切方圭，乳饼斫圆璧。孕子棕受刳，赘緌石被馘。兔目淘夏槐，鹿角芼腊炙。菁托诸葛呼，巢以元修斥。苋褒蔡守清，薇怨周节逆。邪蒿义所攘，秽荽理堪哑。薄利嘉拔葵，省谤恶遗薏。穷餐齑酸黄，俭啖薤留白。闲情付田园，生意仰膏泽。荚齐翠疑剪，甲拆绿讶擘。掩冉烟际姿，葱蒨雨余色。始掇惜滓染，载涤畏虫螫。新荐或在笾，薄湘亦须鬲。求久渐投酸，致爽遽沃醷。不烦僚友送，敬向先圣释。对屠夸大嚼，燕客欣小摘。柈羞不过三，瓮菹当饫百。未能著蔬经，安敢逾食籍。旨蓄足山厨，素供过香积。用兹卒岁年，庶得勤朝夕。宾魏徐见厌，厄陈颜自怿。洁畚士耻污，造桥盗怀恤。抱瓮忿设机，授书诮求益。纵马因致忧，吞蛭遂亡谪。万钱柳复乞，片金华还掷。仕知吕侄妄，居味郑人识。枕肱仲尼乐，伤指范宣阨。鼎臑固云嘉，食箪亦足适。敷淡分所安，堪味欲易极。毋因口体累，遂使愆民德。
明-徐贲-《蜀山（在吴兴弁山南十里）》@喧嚣厌已久，闲居喜兹遂。茅茨起高明，涧道入深邃。凿牖通震方，开扉面离位。藩编槿杂篁，壁补萝牵荔。井榈旋解苞，田植齐吐穗。溪山固可娱，风雨亦足庇。到日始八九，良友得三二。客情卒难惬，人性颇烦记。时具茶果招，或携酒肴馈。感激壮岁心，慰藉平生意。兹欲寻幽期，弗暇理尘事。诸方未遍游，近处聊一至。指引赖苾刍，随行有童稚。陟怯危磴欹，瞰讶颓冈陂。褰蔓悟险途，披丛见倾隧。缓流似矜清，旧藏欲呈瑞。变绿乱蔌蔫，发蠙老叶醉。深村羁旅绝，荒山古祠掞。厓攒紫阁阴，松映绮疏致。圣像委蒙尘，灵幡飒惊吹。青史失记名，朱榜但题谥。庭空众草罗，地僻百虫蚑。鸣禽语供弦，飘云影翻帜。萤停暗帷灯，蜗篆仆碑字。柏癭蟠轮囷，瓠子悬重膇。乔林神鸦号，卑薄鬼蝶戏。甃虚泉脉通，级夷石发被。怒蛙恒瞋睛，痴螳忽掉臂。鼠行黠无声，蚁旋驯有次。坏柱腐耳垂，败几蒸眼渍。丝扬罥蟏蛸，磷飞见魑魅。螟蚀供后花，猿窥祭余器。浮烟不熏炉，溜雨常停觯。崩垣窜惊麕，崇檐巢恶鵋。野蒿食复生，园枣啄将坠。牧笛秋霜清，樵歌晚风迟。岚光疑积愁，谷气如发喟。对景独感怀，览物各求类。臞祝劳远陪，慵仆倦久侍。归时群动息，日脚在平地。
明-徐贲-《登戴山（在湖州临湖门外二十里）》@平田渺空旷，孤岗忽高峙。新松荫其巅，白石缭其趾。初登若崭绝，稍上乃如砥。严风荡高寒，微月中霄起。亭亭日晷侧，肃肃征鸿驶。南招天目云，北览具区水。比来局羁绊，游遨喜兹始。同心良可重，欢言得佳士。非惟外累遗，沉忧亦成委。薄暮聊旋归，余兴会留此。
明-徐贲-《题崔生南轩》@轩居旷宜夏，嘉树覆前荣。南风蔼繁绿，幽禽时一鸣。理栉阳光启，奏琴凉月生。逍遥自旦暮，于以畅闲情。
明-徐贲-《闲居》@谢事返丘壑，退耕理田园。兹心获遂初，稍得酒中悁。振策升崇褵，扬舲溯长川。惊湍信汩汩，清溜自涓涓。新兰艳迟日，密竹曳丛烟。东馆朝燕坐，西林暮独还。朋旧固云旷，山水聊夤缘。居諠暂亦遣，习静久乃便。已幸驻灵药，复能讽瑶编。既无羡鱼志，外物非所迁。
明-徐贲-《题王彦举听雨轩》@高竹覆南荣，寒蕉满前渚。萧闲此中意，适对清秋雨。疏当帘外飘，密向窗前聚。声闻俱两忘，悠然坐无语。
明-徐贲-《晋冀纪行（十四首）》@荆山揭高厓，涂山耸横堮。长淮出两间，中断见斧凿。洪流受束缚，浪起石斗角。谁能为此功，在昔大禹作。至今遗庙存，香火乃寂寞。我来问邑人，往事竟缅邈。于时春正深，草木尚荒落。登临欲开豁，睹兹反不乐。更伤卞和泣，三献空抱璞。──右荆山。舟行夜达曙，路入硖石口。平山带孤城，一塔起高阜。问知古寿春，地经百战后。群孽当倡乱，受祸此为首。彼时土产民，十无一二有。田野满蒿莱，无复识畎亩。去程不可稽，欲望敢迟久。──右寿州。秋日何凄其，严风变阳卉。嘉节叶重干，时菊芬且蘼。临高一眺望，俯见城郭里。三关为襟带，双溪流弥弥。浮云起天末，鸣鸿在中沚。虽非吾故土，但悦山川美。独游意尚适，况兹值多士。珍肴出丰厨，吴萸泛芳醴。人生虽长寿，良时亦有几。对此不为欢，忧思何由弭。鉴此登山悲，飘飖然已矣。──右河口山登高。昔闻阳台名，今上阳台路。我因兴古怀，驱车暂停驻。余基尚突兀，云雨自朝暮。哀猿失故声，野色剩孤树。当时襄王梦，曾与神女遇。幽冥事莫测，万载谁能悟。平原亘千里，巫山渺何处。凄凉宋公子，深情见遗赋。──右阳台。客程不论远，所愁在阴晦。恶风满川来，雨势晚逾倍。船争急流上，寸进还尺退。枯葭夹崩沙，路转百数汇。飒飒孤篷外，琅琅万珠碎。篙师左右呼，坐客默与对。去心虽云迫，前途苦茫昧。德星无复睹，洗耳亦何在？有怀仰高风，令人发深慨。──右颍川。前登盘子城，山隘势欲逼。路回土峭绝，傍夹千仞壁。石状如矩斫，巨细总方直。无泉土脉死，草木尽改色。高巅有堡障，重门闭重棘。阴惨行人险，恶意叵易测。信知狐鼠辈，得在此中匿。我生好壮观，努力更攀陟。立久日将晡，浮云渺乡国。──右盘子城。峰回抱深壑，下视天凿井。昔人建重关，扼险备边警。键钥久已绝，垣石尚森整。峨峨尼父祠，门掩众山静。曾闻此回辙，无复过斯境。询知乡老言，此事古未省。余氓数家在，破屋暮烟冷。我行力稍疲，景物不暇领。且为投宿来，惊风夜愁永。──右天井关。盘盘羊肠阪，路如羊肠曲。盘曲不足论，峻陡苦踯躅。上无树可援，下有石乱蹙。一步一嗟吁，何以措手足。途人互相顾，屡见车折轴。少时徒耳闻，今日亲在目。不经太行险，那识安居福。──右羊肠阪。陆行渴怀抱，今渡沁河水。奔腾走百滩，声远闻数里。我来坐其涯，肩担欣暂弛。不意山坞间，偶得见清泚。连朝尘沙目，豁尔净如洗。虽云倦行力，对此亦足喜。南风吹青蒲，白鸥忽飞起。──右渡沁。一水随山根，宛转流出迥。滩声绕县门，孤城数家静。风土殊可怪，十人五生癭。土屋响牛铎，壁满残日影。行迟欲问宿，连户皆莫肯。亭长独见留，半榻亦多幸。呼童此晚炊，粝饭谷带颖。野蔌不可得，敢望肉与饼。途行乃至此，俭素当自省。──右沁水县。巍巍太阴山，厓壁拔崭峭。积水嵌层墟，凛若太古造。冻深草木坚，僵立势难挠。高寒横障空，阳景未尝到。邻有羲和墓，欲问莫可吊。如何于此地，独不被临照。至今山中乌，无性识晴昊。聊为志其事，因之发长啸。──右太阴山。土谷既深入，高山复巑岏。微径才百尺，下转十八盘。俯临涧壑险，势陡不可看。乱石斗磊砢，置足恐不安。长镵那可托，藤蔓无由攀。寸步每千虑，举动如蹒跚。心胆掉欲碎，毛发亦为寒。战兢尚未足，何暇发慨叹。平生行路心，此日方知难。──右十八盘。空山两高冢，娲皇此中葬。焦土积层褵，势助殿阁壮。大哉补天手，功出千古上。至今炼余石，火气夜犹放。轰雷常祓护，烈风日掀荡。阴林惨可畏，怪木高数丈。百鸟飞绕枝，欲止不敢向。地灵气所钟，祭祷土人仰。经过谒祠下，幸获拜神像。──右女娲墓。霍山古北镇，势尊出群麓。山深异风景，春尽树未绿。居人苦多寒，凿土为住屋。屋顶土元厚，亦种麻与菽。乃知此方民，犹有上古俗。我欲拜其庙，日斜去程促。窑烟敛暝色，牛羊半归牧。征徒多险巇，村馆早寻宿。──右霍山。
明-徐贲-《丙午中秋与余左司王山人高记室同过张文学宅》@商飙吹秋天如蓝，出户圆月生东南。众星次第敛芒角，独有桂影垂毵毵。澄光无私照应遍，不间污泽兼清潭。冰轮轧轧上银汉，玉龙左右驾两骖。须臾当天蟾魄正，八表洞视明相涵。自怜下界苦迫塞，未得变化同书蟫。遥思海上看更好，水气颢颢云无昙。鲛人机室仰虚炤，绡丝薄袖抽冰蚕。孕珠老蚌跃波出，吸纳华采争呀谽。山河大地影倒入，嗟此尺璧何由含。曾闻月乃七宝合，坳处修补须斤錾。又闻姮娥窃灵药，直欲不死真贪婪。如此怪事各有说，理或有之幽莫探。化桥掷杖本幻戏，兹事何故推难谙。分明以术诳人主，不即加罪诚痴憨。今宵贵家盛开宴，奔走席上罗女男。清弦脆管乐正作，金尊玉斝情方酣。羁愁谁念独居者，家无隙地惟书龛。南邻庭院未为广，较之我处殊差堪。便携浊酒扣门去，肴核琐细毋烦担。移床露坐共邀月，更呼故友来清谈。诸君豪迈总名士，长材落落皆楩楠。词锋出硎赌快利，钝斧宁敢膺长镡。胸奇每能斡造化，语峭似可欺岩嵌。我今结托岂偶尔，内切自喜忘其惭。当歌且用脱边幅，买酒奚问堕珥簪。为君起舞明月下，两袖拂鬓风{髟监}鬖。佳节于人既不恶，畅怀痛饮心所甘。缘知乐景不易遇，匪曰嗜好成淫耽。此月一去又一载，坐看直待鸡号三。
明-徐贲-《连理木为何坰赋》@松阳之山如游龙，粤罗浮原独巃嵸。有坟峨峨树且封，谁其葬者楚国公。楚公系同正献宗，煌煌炎宋祠业鸿。若子洎孙俱登庸，德泽绵衍何其隆。至坰七世庆未穷，坰也孝义被厥躬。只率党序相睦雍，上以承祀弗坠躬。下以奉亲能婉容，昊天不慭降鞠訩。群丑戏兵侪蚁蜂，居民悉毁郊甸空。母也奄忽时适逢，葬地罔差吉与凶。仓皇原傍凿幽宫，礼弗克备诚匆匆。明年又复殂乃翁，五内摧裂号彼穹。相原石塘气郁葱，佥曰合迁母也从。坰以体魄安其中，而更发露实所恫。岁丙午春时雨丰，连理木生元气钟。巨干开合敷枝葼，廿又四尺为其崇。望如车盖俨童童，山灵挥诃护芳秾。祯奇孰云非化工，于戏孝感天地通。暴祥表瑞无以充，乃于兹木昭孝衷。眉山记语具始终，乡人颂美万口同。我闻其事愧愚蒙，作诗聊以备采风。
明-徐贲-《赠崔孝子》@洪洞山前震鼙鼓，东家被杀西家虏。崔郎逃兵山更深，手引诸儿背驮母。须臾兵急行恐迟，月昏霜滑山险巇。大儿牵衣小儿哭，心在护母宁恋儿。仓皇弃儿巅岩里，永割慈情知必死。明朝邻里忽抱还，全家相看尽惊喜。我知此事由衷情，不有神护安能生。儿今拜父孙拜母，一家团栾居乐土。
明-徐贲-《晚归》@樵风度溪波荡影，水叶圆圆绿浮荇。白沙路远云花静。小艇争先野鹤归，竹外依微众山暝。
明-徐贲-《瑶芳楼》@高楼春多风日妍，琐窗琼阑萦素烟。水晶帘卷香散席，瑶芳吹入琴中弦。美人手度阳春曲，水意山情断还续。三山鸾鹤夜飞来，佩环摇曳玲珑玉。琴声宛转响春空，满楼白月梨花风。
明-徐贲-《次韵王止仲见寄并柬郡诸友》@少年不用悲秋蓬，致身岂但儒冠中。壮心非干要夸世，平生直欲图成功。枉将空言恣幽讨，徒采众说相芟砻。全功独取辽城箭，大言谁信扶桑弓。亦当杀虏白登道，宁复献赋甘泉宫。英雄不作等闲事，神仙自托浮游踪。求名未解吐辨舌，养寿莫必生方瞳。微生自有造化系，皇舆已喜车书通。按图孰能索神骏，抱璞未易逢良工。散材遭焚固无用，蟠根为器须先容。以兹叹息委钝质，匪云隐逸矜高风。安时从此甘蓣藿，傲世讵敢厌韭葱。衰荣来往培草木，得失互有怜鸡虫。庞公到老终食力，栾布贱时曾卖佣。狂歌每增慷慨意，浊酒一洗芥蒂胸。学书未必醉乃圣，赋诗何待工为穷。屡当求益怀故友，独恨作客来新丰。明珠羞与鱼目混，美玉亦藉山石攻。仁山道学丽白日，少陵文采明秋虹。又知席师学清静，可贵衍衲修真空。药师老成饱兵学，安石俊戒文雄。王家笔法到幼子，高君奇句欺三红。相思宁问异远近，结交尚赖全始终。将来大器君辈是，嗟此乱世吾难逢。明朝束书过湖去，放船鼓舵松陵东。
明-徐贲-《次韵杨孟载观芍药作》@轻阴酿绿寒犹薄，龟甲疏帘映朱阁。美人偏有惜花心，新水银瓶送红药。当阶惟恐流尘污，纤手笼春为花护。一捻芳容饱弄娇，胭脂细结玲珑露。彩贴单屏衬碧绡，微风才动见花摇。香凝腻粉肌全湿，影艳方诸脸半潮。高枝开满低枝卷，翠槛移来随步辇。浓染如分织女机，巧裁似出宫娥剪。花情最重是何人，应有鸳鸯帐里身。不用传心题绮字，踏歌当为唤真真。
明-徐贲-《春阴应秦王令（时在山西）》@云花鳞鳞山漠漠，重城平障芳阴薄。腻雨轻吹飞复停，勾引东风到帘幕。草滋微湿沾芳尘，陇头不见寻花人。桃英梅萼同懊恼，水纹满涨金河春。柳丝暝蒙烟不醒，辘轳暂辍银瓶绠。新莺未换谷中声，游蜂竟失阑前影。丁香百结蕉有心，绡屏六曲春沉沉。香抽翠缕火长续，余寒扑锦笼朱琴。江南春好多芳树，林园半是看花处。明朝重整小红车，风光满路行春去。
明-徐贲-《杨孟载画竹》@江南看竹不为罕，水郭山村常种满。东里千竿绕佛亭，西邻万本连书馆。密叶分阴小阁深，斜枝度影虚帘短。萧疏夜月翠羽凉，摇曳南风鸟声暖。嗟余好竹处处游，径造岂减王猷诞。湘江淇水无不到，嶰谷柯亭亦尝款。人间音律性所好，收作鸾笙与凤管。或裁文箨制小冠，时寻新笋供清馔。朝行竹下暮仍往，自谓竹缘终不断。朅来并州苦寒地，沙土扑面心烦懑。宁无塞草共山花，惟觉粗疏俗吾眼。胸中尘气久已积，对此汾河讵能浣。君心饱有渭川思，挥洒风烟意闲散。封图远送邀我题，措语苦涩颜何赧。
明-徐贲-《谢陈惟寅赠其故弟惟允所画山水》@大髯袖中有庐岳，岚气喷人寒色薄。出赠生绡一幅图，云是小髯之所作。我尝游君伯仲间，仲今已矣空见山。画中无限磐礴意，使我坐见愁满颜。重崖复涧迷樵路，杳杳烟萝昼如暮。溪阁风生醉客眠，野桥月出归僧度。枥林蒙密枫林高，深处似有猩鼯号。满空云冻动秋思，飞泉落日何萧骚。挥毫若此难再得，白鹤何时返乡国。良工自古多苦心，留赏人间赖遗墨。南宫北苑皆已仙，此图与之当并传。坐嗟存殁意难报，作歌愧匪琼瑶篇。
明-徐贲-《宿王判簿宅送徐孟岳》@来往频吴越，扁舟只载书。言从交后浃，情恐别时疏。凉意莲塘静，宵光竹牖虚。悬知待明发，柝尽是愁初。
明-徐贲-《东城道中与王守敬张思廉同赋》@水郭秋风后，寻诗客共过。晚鸿将集渚，风叶尽随波。野客便诗思，潭鱼识棹歌。前山青数点，不似乱云多。
明-徐贲-《送唐处敬赴嘉兴》@莫谩唱《阳关》，愁多湖上山。春风催去艇，酒色解离颜。路出三江外，程淹一日间。官亭车马散，俱是送君还。
明-徐贲-《次韵答杨孟载池阁晚坐（四首）》@独坐面萍池，微凉泛碧漪。意缘多病懒，诗是苦吟迟。孤柳风难定，丛篁雨不欹。萧闲此中趣，未信鬓如丝。¤
明-徐贲-《次韵答杨孟载池阁晚坐（四首）》@晚凉池阁静，蔼蔼绿阴交。野燕将新子，墙桑发旧苞。药房因雨闭，茶臼待晴敲。谁念孤吟客，绳床坐岸坳。¤
明-徐贲-《次韵答杨孟载池阁晚坐（四首）》@阁晚飙初歇，池萍水不漪。众禽鸣未定，独鹤宿常迟。无闷杯仍酌，多眠枕屡欹。黄梅时节里，常是雨丝丝。¤
明-徐贲-《次韵答杨孟载池阁晚坐（四首）》@习静消微恙，惊时念故交。花残红剩萼，蕉长绿成苞。茶器晚犹设，歌壶醒不敲。遥知凉思足，行乐到林坳。
明-徐贲-《秀野轩》@何处问幽寻，轩居湖上林。竹阴看坐钓，苔迹想行吟。嶂日斜明牖，渚风凉到琴。相过有邻叟，应只话闲心。
明-徐贲-《和高二启闻邻家琵琶之作》@花暗短垣春，琵琶度隔邻。促弦知改调，停拨似要人。得见情应眷，遥听思已亲。摧藏曲中怨，何事话能真。
明-徐贲-《送易架阁》@何处唱离歌，前湖一棹过。日斜山似近，水落渚偏多。寒意归沙柳，秋风到浦荷。不知今夜梦，还隔几烟波。
明-徐贲-《送王团练赴边》@远塞频经扰，重烦团练行。堠兵传虏信，关吏说边情。月黑深防檄，风高屡按营。羽书闻近息，喜复见秋成。
明-徐贲-《丁未年人日》@人日转寒深，春城澹澹阴。残梅仍故色，啼鸟换新音。历喜逢时看，诗多感物吟。愁来浑是醉，谁道酒能禁。
明-徐贲-《饮樱桃花下次韵饶参政》@西园风雨过，今日始知春。对酒皆闲客，逢花即故人。悲欢情各异，醒醉量难均。忽洒樽前泪，愁多易满巾。
明-徐贲-《待杜二寅不至》@春水路西东，思君怅望中。落花湖上雨，归鸟柳间风。云影疑飞盖，歌声认短蓬。萧条一杯酒，此夕向谁同。
明-徐贲-《夜投白莲寺（在甫里）》@饮别东家叟，行投西寺僧。无风收阁幔，有月罢廊灯。竹夜声偏集，池寒色似凝。无端值诗景，清兴觉逾增。
明-徐贲-《黄山人家次韵答陈秀才》@相逢坐上客，俱是此乡人。重见兵前面，能全窜后身。月迟疑夜短，风乍觉寒新。为诉穷途事，都忘语意频。
明-徐贲-《兵后过?亭山》@?亭西去远，一过一凄然。雁宿芦中月，人归草际烟。渔家多近水，戎垒半侵田。尚喜余民在，停舟问昔年。
明-徐贲-《同衍师访席有道分韵得寻字》@邂逅空门友，仙家得共寻。石苔经屐破，冰溜落溪深。云过松分影，林寒鹤避阴。何烦谢人世，心静只山林。
明-徐贲-《虞文学村居》@行尽沙村路，林塘得隐居。竹光琴席上，莲气酒杯余。露重时闻鸑，风平或见鱼。会当明月夜，相与步前除。
明-徐贲-《李逸人同川药隐》@小墅离村远，门当水竹开。芷蒲皆药草，云鸟尽诗材。春雨躬耕去，斜阳访病回。花藏溪上路，只许酒船来。
明-徐贲-《夜坐池上有咏》@新凉满绿波，窗户雨才过。岸响闻蒲苇，池香识芰荷。隔云星现少，承月露凝多。夜静谁能到，诗成只自哦。
明-徐贲-《游浮玉山（在碧浪湖中次韵）》@浮玉山前路，楼船泊渚沙。摐香风际草，杏色雨前花。闲鸟兼湖净，游丝趁岸斜。不因来此处，那得赏春华。
明-徐贲-《莲花泾庄》@洲渚绿萦回，菱荷面面开。路从花外过，山向柳间来。鸣鹭惊回舫，游鱼仰酬杯。同为城郭里，此地绝尘埃。
明-徐贲-《题周伯阳所居》@山深独置家，地带竹林斜。花尽才收蜜，烟生正焙茶。客来门放屦，樵出路鸣车。不但成高隐，营生亦有涯。
明-徐贲-《冯山人湖上别业》@宅近南湖口，青山尽在门。田卑尝冒水，邻少不成村。住久谙农事，耽闲悟道言。如君避地者，今有几家存。
明-徐贲-《送思上人》@一瓶与一锡，游越复游吴。到寺长逢旧，看山每过湖。饭缘随处有，法意本来无。南地多猿鸟，还惊梵语殊。
明-徐贲-《咏妓》@出阁初含笑，临筵复理妆。兰膏分鬓绿，蕊粉间眉黄。掩扇羞嗔小，褰衣舞恨长。不知坐中客，若个是卢郎？
明-徐贲-《赠虚中上人》@归去东林寺，行循曲涧流。余灯因佛在，宿饭为猿留。竹屋烟迎夕，菱池雨送秋。还参众师旧，一一话曾游。
明-徐贲-《赋得广文舍赠李文学》@地与斋宫接，门临泮水开。广文骑马到，司业送钱来。芹向春时采，槐多乱后栽。无毡不须叹，相遇且衔杯。
明-徐贲-《送客》@津亭鸣鼓罢，行色柳先知。酒到听歌歇，诗因恋别迟。乱山投驿晚，疋马扣门时。草檄军中事，多因载笔随。
明-徐贲-《戊申正月试笔》@佳气丽层城，龙河溢晓清。市桥缇骑集，巷陌宝车行。柳上春多思，兰心雪有情。风光看更好，底事客愁生。
明-徐贲-《次韵杨孟载感故园池阁（四首）》@草阁开清晓，钩帘爽气通。绿蒲藏药裹，文荇缚诗筒。盥手才临涧，梳头得面风。此时应待暇，行绕碧梧桐。¤
明-徐贲-《次韵杨孟载感故园池阁（四首）》@草阁开清昼，官闲过客多。枕材便涧石，酒具给池荷。蕉长宜听雨，萍交不见波。此时情烂熳，歌咏复如何。¤
明-徐贲-《次韵杨孟载感故园池阁（四首）》@草阁开清晚，凉生自有期。菊因风始护，竹待雨方移。妓进调成瑟，童收弈罢棋。此时杯酒里，明月是相知。¤
明-徐贲-《次韵杨孟载感故园池阁（四首）》@草阁开清夜，垂垂星斗零。水蒲藏白小，露草宿蜻蜓。文梓裁凭几，生绡画卧屏。此时凉似水，看子拾流萤。
明-徐贲-《独坐怀乡中友人》@独坐荒山暮，相亲是酒杯。人从乡里别，秋在客中来。倦鸟须臾去，幽花次第开。离心自多感，不为岁时催。
明-徐贲-《送曾伯滋赴西河将幕》@上将初分阃，儒官解习兵。风旗春猎野，雪帐夜归营。洮水从岷下，祁山入垄平。知公能载笔，草檄报边声。
明-徐贲-《送朱知事》@惆怅官亭酒，如何送客频。水烟渔市晚，花气野桥春。小骑行沙健，轻衫映柳新。尊前莫催别，明日异乡人。
明-徐贲-《送人之吴江》@垂虹桥下路，此地隔江湖。沙树应多橘，寒鱼半是鲈。风将菱唱远，舟带夕阳孤。离别琴三叠，悲欢酒一壶。不堪忆君处，烟雨满秋芜。
明-徐贲-《赋得石井赠虎丘蟾书记》@来款生公室，因寻陆羽泉。虚泓云液净，阴甃土花圆。竹引归香积，瓶分供法筵。虎跑晴见迹，龙伏暖浮涎。锡影孤亭日，茶香小灶烟。师心如定水，应悟赵州禅。
明-徐贲-《送张明府》@每喜论文久，那堪又送行。壶深淹别酒，歌短促离程。水驿孤临渡，寒山半隐城。潮生知海近，木落见秋清。明旦车尘下，应看父老迎。
明-徐贲-《次高二季迪留别韵（娄江东馆）》@柴门村径带溪桥，来往因君岂惮遥。浅水不波仍漾漾，疏林无雨自萧萧。樯留夕照人将别，江作新寒酒易消。明日秋风重怅望，还将离思托归潮。
明-徐贲-《送张山人还天平》@几欲求田负旧盟，羡君西崦草堂成。每缘种橘多开地，独为修琴始到城。黄叶已先霜降落，白云长在雨余生。龙门林屋无多远，此去寻幽莫计程。
明-徐贲-《丁未六月廿八夜作》@西风作雨又仍休，卧起园斋夜更幽。天黑露华凉不下，云疏河影淡还流。阴虫齐响浑忘夏，落叶频飘预报秋。乱后俄惊时节异，却将何计为消忧。
明-徐贲-《次韵金子肃卜居》@君家茅屋去村西，地接湖渠水上畦。黄菊遍生风掩户，绿萱新长雪消泥。酒香门客船中送，诗好邻僧院里题。谁道乱离无乐土，此乡还自有安栖。
明-徐贲-《游张林山（在甫里）》@偶为寻花到竹西，两山云气接高低。午烟僧舍林塘窅，春野人家草树齐。水鹤晴时行麦垄，园蜂暖处识兰畦。自怜远地归来后，才是登临便感凄。
明-徐贲-《园隐图送方以常》@曾闻学圃成高隐，今日携书是宦游。隔屋尚通分溜笕，傍溪空觅看花舟。菘葵尽作邻僧供，芋栗还凭野老收。后夜月明江上梦，应随归鹤到林丘。
明-徐贲-《登广州城楼》@五岭南来瘴海深，秋风榕叶尚阴阴。安期一去家遗舄，陆贾重来橐有金。门限虎头潮上下，城开雁翅客登临。清时不用频兴感，万里惟存向阙心。
明-徐贲-《记梦》@梦里绿阴幽草，画中春水人家。昨夜纱窗细雨，银灯独照梨花。
明-徐贲-《雨后慰池上芙蓉》@池上新晴偶独过，芙蓉寂寞照寒波。相看莫厌秋情薄，若在春风怨更多。
明-徐贲-《折花背立一美人图》@绣罢春衫出阁迟，辛夷花下立多时。内园且是无人到，不省含羞怕见谁。
明-徐贲-《答杨署令送菜》@隙地知君手自栽，绀芽红甲雨中开。闲居我亦清斋久，肯折新葵为送来。
明-徐贲-《答高季迪酒醒闻雨》@江郭多阴暑到迟，夜凉孤枕怯疏帷。听风听雨寻常惯，不似今朝醉醒时。
明-徐贲-《访柱上人》@经院深深久护烟，雨中药草午凉天。古香室里人重到，恰似秋风五日前。
明-徐贲-《折莲子呈孟载》@落尽红衣见绿房，折来犹带水云香。柔丝零落芳心苦，未及秋风已断肠。
明-徐贲-《夜卧闻邻家酒声呈季迪》@雨响槽床滴夜长，重门虽闭四邻香。近来不是忘醒酒，也学东家吏部郎。
明-徐贲-《同季迪宿丁至刚南轩》@疏树寒蕉绿绕池，夜凉雨到便先知。我家路远君家近，能不开怀在此时。
明-徐贲-《月明听胡琴》@檀板朱弦出砑声，停杯齐听月当楹。分明自是《凉州曲》，不解何人最有情。
明-徐贲-《题倪云林竹（二首）》@忆君我有泪淋漓，正似湘江雨后枝。记得秋声夜同听，萧闲馆里对床时。
明-徐贲-《题倪云林竹（二首）》@绮窗昼寂自焚香，十日春阴不下堂。几度吟成微醉后，兴来拈笔写修篁。
明-徐贲-《送吕管勾》@客情沙柳共依依，隔浦遥山向夕微。送别偶当花落后，伤心元不为春归。
明-徐贲-《过南垞赴黄德让招》@风暗沙村晚渐平，相邀应得遂闲情。南塘水满人来少，疏雨寒波一舸行。
明-徐贲-《晓发秀州》@路出双湖烟树东，舟行长是雨兼风。梦回重有离家恨，惆怅春寒此夜中。
明-徐贲-《扬州僧舍见花有感》@风递秾香到水涯，几株桃李映门斜。侯家园圃多荒废，不是僧房不见花。
明-徐贲-《居龙河寺怀高季迪（二首）》@与君长办酒家钱，共结山盟与水缘。今夜重思旧游处，一龛闲坐佛灯前。
明-徐贲-《居龙河寺怀高季迪（二首）》@竹下幽泉细细流，寺闲人去暮烟愁。独怜千里来京客，肠断龙河寺里秋。
明-徐贲-《九月十七日闻雁寄董庄》@晚意秋阴两不分，渚芦沙竹护寒云。雁声客里谁先听，愁绝惟应我共君。
明-徐贲-《送叶知县》@黄苇丹枫叶落时，水云漠漠雁来迟。秋风长是身为客，已自伤心况别离。
明-徐贲-《神弦曲》@灵风珣旗日光黑，灯影半明斜照壁。湘筠飒飒泣惨凄，翠裾香带兰叶齐。跳梁绛鼠舞碧鸡，神鸦飞出寒烟啼。纸钱啸火高悬树，千轮万马登天去。
明-徐伯虬-《同九嵕顾子访漳河岳山人》@多君栖郑圃，玄室白云阴。此日逢迎处，高天倚树吟。竹香明幌静，山色暮帘深。相送情无限，余音碧水琴。
明-徐伯虬-《甲午元日》@瑶极青阳献，璇宫紫气氲。晴光千嶂合，阳脉百泉分。门戟开黄道，台书得庆云。青归江柳染，红入圃梅芬。花颂回三朔，糕盘□五辛。春杯吹绿酒，不遣瘁颜醺。
明-徐勃-《投宿山家》@清流抱孤村，秋意澹林木。水急衡板桥，山空响飞瀑。残叶水边黄，危峰天际矗。日暮何处归，人烟在修竹。
明-徐勃-《栖云寺》@出自东郊门，萝径转幽邃。刹影入层云，鸡声落空翠。钟响答松涛，垆烟和花气。斜日下遥岑，残僧独归寺。
明-徐勃-《筑城怨》@筑城何太苦，百万征夫泪如雨。年年劳役筋力尽，含涕犹添城上土。家家戍妇望夫还，不知已死长城间。长城一望白于雪，由来半是征夫骨。
明-徐勃-《送刘季德归南海》@相逢苦不早，相送复沾衣。愁见孤帆影，遥于五岭归。青看海气近，白望瘴烟微。家在罗浮下，秋风独掩扉。
明-徐勃-《送林叔度之甬东》@春深柳可攀，送客出乡关。不洒故人泪，恐伤游子颜。潮声两浙水，云影四明山。莫谓风尘隔，相思魂梦间。
明-徐勃-《送僧归日本》@故国沧溟远，乡心岛屿孤。缁衣晒若木，白足踏寒芦。海蜃嘘香火，骊龙觊念珠。朝朝持诵处，初日照跏趺。
明-徐勃-《送人戍边》@天涯秋气深，行子别家林。客泪月中笛，边愁马上砧。风沙连朔漠，鼙鼓散穷阴。后夜相思处，空闻胡雁音。
明-徐勃-《送人之燕》@燕国八千里，送君离恨增。短衣粘雪片，孤棹触冰棱。夜锁沙河栅，寒光土屋灯。故园稀钓侣，秋浦挂鱼罾。
明-徐勃-《赋得深闺秋织》@深闺秋色早，中妇倚流黄。寒杼传声切，残丝结缕长。壁间闻促织，锦上见鸳鸯。断绠金刀疾，抛梭玉钏忙。芙蓉丛出朵，莲子簇依房。纬密经双引，文回字几行。卷缣缠别绪，移轴转离肠。窗外乌啼夜，帘前雁带霜。愁魂萦绮穀，清泪滴缥缃。星斗斜将尽，支机动未央。张彄乘月影，完匹续灯光。窦女思千里，天仙妒七襄。莫辞闺力苦，边塞待衣裳。
明-徐勃-《宿幼孺招隐楼》@林壑郁重重，危阑俯万松。乱花穿暗水，疏竹漏晴峰。远火缘溪棹，斜阳过岭钟。招携出萝径，踏破白云踪。
明-徐勃-《寓建阳福山寺》@磴路层层入，招提夹两山。柏侵阴殿绿，苔绣古墙斑。细雨虫声碎，微风蝶影闲。五更钟韵杳，乡梦屡催还。
明-徐勃-《喜能始到家》@廷尉官曹冷，三年寄秣陵。过家才问寝，开社急邀朋。巷选穷中住，山寻僻处登。维桑坛坫在，雅道赖君兴。
明-徐勃-《双峰驿》@暮色满汀洲，鸣蝉树树秋。柝声闻雉堞，灯影辨渔舟。千涧通桥路，双峰夹驿楼。流波与客意，日夜两悠悠。
明-徐勃-《宿邓汝高竹林山庄》@精庐遥结翠微间，借得云窗一夕闲。流水断桥通古路，斜阳残磬下空山。犬声似豹闻茅舍，萤火随人入竹关。桑柘满村堪寄隐，与君吟卧却忘还。
明-徐勃-《旅次石头岸》@缥缈孤城见石头，长淮云水自悠悠。孤村柳色连荒驿，两岸芦花隐钓舟。残月微钟京口夜，澹烟疏雨秣陵秋。客中不尽怀乡感，南雁一声双泪流。
明-徐勃-《再送伯孺》@千里西吴一骑轻，君行应是我归程。孤身漂泊辞知己，八口饥寒仗友生。绕涧松篁天竺路，满湖菱芡下菰城。旅游到处羞贫贱，好向人前讳姓名。
明-徐勃-《道场山拜孙太初墓》@三尺孤坟土欲倾，却因辞赋拜先生。白杨夜雨墓门冷，青草暮云山路平。半碣旧曾题岁月，一杯谁复奠清明。隔邻石马嘶风立，来往何人识姓名。
明-徐勃-《过林逸人故居》@魂坠穷泉乍白头，方山寒雨杜鹃愁。花飞古路松枝老，叶满闲庭荔子秋。鹤梦不归江上榻，虫丝空网月边楼。哭君剩有千行泪，濑水无情日夜流。
明-徐勃-《过荆屿访族兄文统逸人隐居》@踪迹经年懒入城，满村麻苎绿阴晴。蝶寻野菜飞无力，蚕饱柔桑啮有声。半榻暮云推枕卧，一犁春雨挟书耕。清高学得南州隐，不忝吾宗孺子名。
明-徐勃-《越城看雪》@六出飘来万户粘，越王台上舞纤纤。粉痕冷浸鸳鸯瓦，玉屑晴穿翡翠帘。到处楼台堆白璧，几时村店辨青帘。山阴满路春明柳，无数飞花一夕添。
明-徐勃-《会稽怀古》@独上高城问废兴，万家鳞次暮烟凝。断碑碧藓曹娥庙，古木苍山夏禹陵。剡雪霏微回客棹，樵风来往送渔灯。越王霸业长消歇，极目荒台感慨增。
明-徐勃-《送林吾宗之金陵》@青丝游骑踏春芜，二月王孙入旧都。柳色东风村店路，杏花微雨酒家垆。断桥野草寻朱雀，古碣荒苔辨赤乌。挟得红妆歌《子夜》，寒潮双桨莫愁湖。
明-徐勃-《巢云院》@石势参差若累成，夕阳斜照海波平。苔封古路花深合，树隐悬崖叶倒生。入院乱穿云影去，上山遥逐涧声行。巢居隐士知何代，千古无人记姓名。
明-徐勃-《溪南访郑翰卿话旧》@寻君迢递歇羸骖，小阁弘开对夕岚。寄寓俗尘甘庑下，卜居名胜爱溪南。廿年旧事秋风泪，一片新愁夜雨谈。相顾头颅俱渐老，灯前悲喜总难堪。
明-徐勃-《送康季鹰之秣陵兼寄诸旧游》@金陵京阙帝王州，走马怜君是胜游。花底箫声歌妓舫，柳边旗影酒家楼。黄龙细辨前朝碣，白鹭遥寻隔水洲。旧事关情浑似梦，西风残月石城秋。
明-徐勃-《芦花》@江畔洲前白渺茫，萧萧摵摵斗秋光。轻风乱播漫天雪，斜月微添隔岸霜。半夜雁群清避影，数声渔笛淡吹香。琼枝玉树分明见，愁绝怀人水一方。
明-徐勃-《徐珍伯招游惠州西湖得西字》@十里湖山碧树齐，遥闻钟磬出招提。万家暮霭鹅城北，一抹残阳鹫岭西。菱叶风浮浅水，蓼花吹浪过长堤。苏公此地曾游咏，自愧诗成不敢题。
明-徐勃-《别在杭次韵》@频年作客若为情，两度题诗送我行。暮雨魂消江雁影，西风肠断峡猿声。穷秋野柝云边驿，午夜清砧水畔城。从此相过踪迹少，积芳亭上月空明。
明-徐勃-《晓渡彭蠡》@彭蠡秋高水接天，征帆一片去茫然。芦飞楚岸千重雪，树拥康山几点烟。报曙野鸡残月后，失群寒雁晓霜前。客行不耐风波恶，魂断渔歌到枕边。
明-徐勃-《闲居》@竹满檐楹草满除，青山应属野人居。未春预借看花骑，欲雨先征种树书。石鼎香酣吟懒后，瓦铛茶熟梦回初。半生消受清闲福，一任人嗔礼法疏。
明-徐勃-《图南王孙移家西山赋赠》@从来生长在朱门，今日移家入远村。晴放好山当屋角，暗通流水过篱根。应门但委栖松鹤，摘果频劳挂树猿。只为欲成鸿宝诀，故寻幽僻避尘喧。
明-徐勃-《送商孟和应试留都》@新柳如丝拂地齐，送君遥向石城西。春明草色迷牛首，秋老槐花上马蹄。二水烟波移舴艋，六朝钟磬认招提。读书借得凭虚阁，古埭霜寒听晓鸡。
明-徐勃-《二月晦日同喻叔虞张绍和郭汝承集商孟和玄旷》@春草芊芊绿未芟，别开芳墅隔尘凡。小楼斜倚将枯树，绝磴傍通欲断岩。寒信催花三月近，夕阳流影半峰衔。携来茗碗堪供客，新启旗枪白绢缄。
明-徐勃-《送康元龙之灵武二首》@贺兰山下战尘收，君去征途正值秋。落日故关秦上郡，断烟残垒汉灵州。胡儿射猎经河北，壮士吹笳怨陇头。城窟莫教频饮马，水声呜咽动乡愁。¤
明-徐勃-《送康元龙之灵武二首》@黄河官路黑山程，羌笛横吹汉月明。漠北烽烟三里塞，陇西鼙鼓十年兵。燕鸿度塞寒无影，胡马行沙暗有声。后夜思君劳远梦，朔风吹过白登城。
明-徐勃-《过闽王审知暮》@八郡封疆一望遥，秋山松柏冷萧萧。宫车去国成千古，剑玺传家历五朝。石马嘶风金碗出，野狐穿冢宝衣销。断碑犹识唐年月，春雨苔花字半凋。
明-徐勃-《送俞本之游楚》@寒皋木落水连天，云际孤城望汉川。隔岸数声湘女瑟，中流千里鄂君船。鹧鸪夜叫黄陵月，猿狖秋啼赤壁烟。挟得《离骚经》一卷，行吟长对楚江边。
明-徐勃-《过弋阳》@颇忆文房旧日题，余干水落弋阳溪。平沙渺渺孤城在，朝暮犹闻山鸟啼。
明-徐勃-《三月晦日送友人之安南》@落花飞絮委东流，春去行人不可留。却恨春风已归去，岂能吹梦到交州。
明-徐勃-《古战场》@衰草残云古战场，腥风吹血溅衣裳。尘沙一望三千里，惟见马头斜日黄。
明-徐勃-《寄王百穀》@吴门别后渺天涯，千里传书客路赊。何日庵前谈半偈，一瓶秋水玉莲花。
明-徐勃-《寄佘明府》@谢却双凫友鹿麋，形容如鹤鬓如丝。春风不厌休官舍，吹绿门前五柳枝。
明-徐勃-《寒食》@山中禁火逢今日，生计萧条只此身。一百六朝空过却，半愁风雨半愁贫。
明-徐勃-《寄沈从先》@我在闽南君在吴，尺书三载寄君无。愁来但洒相思泪，一夜风吹到五湖。
明-徐勃-《夜雨寄北》@妾在深闺君别离，泪痕如雨雨如丝。枕前红泪窗前雨，暮暮朝朝无尽时。
明-徐勃-《宫词二首》@春明乘晓试新妆，玉辇金舆出建章。三十六宫都望幸，车声先已向昭阳。
明-徐勃-《宫词二首》@舞袖翩翩别样裁，十年箧里不曾开。可怜自闭长门后，未对春风舞一回。
明-徐彳夋-《西湖闻笛》@月白霜寒客梦醒，笛声迥出柳洲亭。莫教吹过孤山去，风里梅花不耐听。
明-徐达左-《秀野轩诗》@春风十里翡翠屏，玉遮对峙蛾眉青。清泉白石杂花竹，天放画图钟地灵。高人开轩当此景，酌酒赋诗白日静。四檐风作翠涛声，八窗帘卷晴霞影。我亦托迹耕渔间，结屋读书湖上山。抱琴访子从兹始，布袜青鞋相往还。
明-徐定夫-《唐词》@禁门秋草雨中生，睡醒芙蓉小帐清。几日内庭宣唤少，紫薇花底学吹笙。
明-徐笃-《病起》@病起茅斋已浃旬，案书狼籍任埋尘。十年事业空双剑，半世交游复几人。苔井细阴桐叶坠，荆篱秋雨豆花新。破除孤闷无他计，再洗渊明漉酒巾。
明-徐舫-《白雁》@出塞风沙不浣衣，要分秋色占鸥矶。远书玉宇传霜信，斜落银筝映冷晖。楚泽云昏无片影，湘江月黑见孤飞。当年系帛还苏武，汉节仍全皓首归。
明-徐舫-《桐君山》@仙驭乘鸾去不停，青山依旧抱荒城。风香药草春云暖，露冷桐花夜月明。县近故庐堪认姓，鹤归华表自呼名。千年往事俱尘土，时听樵林吹笛声。
明-徐桂-《飞絮篇》@江城三月艳阳时，杨花如絮飞参差。悠悠宛转知谁系，历乱轻盈不自持。可怜朝散铜池里，可怜暮落章台市。闲逐游丝去复来，细萦花片低还起。灞桥系马及芳辰，白门藏乌过上春。吹入妆楼全误粉，飘将舞席半成尘。乍高随鸟没遥空，渐卑趁燕绕帘栊。花飞猗靡如回雪，质轻流便不因风。因风回雪何绰约，偏从芳甸穿香阁。东舍王昌暂寄踪，西邻宋玉聊栖托。迹方荡子少宁居，命怜贱妾多轻薄。其奈萧疏欲尽春，已觉繁华不如昨。条风布暖水流澌，池边林畔始垂丝。小小叶间分翠黛，盈盈树下斗腰肢。而今弃掷将何道，而今转薄同秋槁。攀条倚树重留连，行乐韶年苦不早。凄凄草径总铺毡，茫茫榆塞讵成绵。旦辞芳树犹依榭，夕化浮萍已逝川。子规声里千花歇，摇荡春光剧可怜。
明-徐桂-《咏新柳二首》@掩映朱楼荫曲池，霏微芳树早含滋。枝枝水畔才舒眼，叶叶风前乍展眉。未许漫天轻作絮，且教拂地有垂丝。征人远道那堪折，休共《梅花》笛里吹。¤
明-徐桂-《咏新柳二首》@条风一夜乍回枯，黛色和烟半有无。玄灞柔条堪系马，白门疏影不藏乌。楼头寒映罗衣薄，曲里风惊紫塞孤。春水绿波春草碧，等闲芳岁莫教徂。
明-徐淮-《送万敏中之金陵》@买舟又上金陵去，风物应怜庾信才。旧燕能言王谢事，夕阳空照凤凰台。江边商女犹教曲，店下吴姬正压醅。紫府青府风雨近，莫因登眺久徘徊。
明-徐淮-《登松台清秋有感》@欲浇磊砢惟凭酒，竹叶满樽翻绿波。欹帽正当风力紧，吹箫无奈月明何。高林红叶得霜醉，故国青山入梦多。客子长怀有谁识，凭高一笑付清歌。
明-徐淮-《偕刘景玉周元浩携小妓游于坡上忘形剧饮故赋》@马如游龙车若水，刘郎周郎玉相倚。柔风暖日故蒸春，紫燕黄鹂自相语。先生染笔写乌丝，美人持杯唱《金缕》。醉来为爱落花多，急扫苍苔坐红雨。
明-徐淮-《与刘景玉安固泛舟》@云平水暖鱼吹浪，雨润泥香燕啄花。着面东风浓似酒，扁舟流过白鸥沙。
明-徐淮-《客舍春莫》@蜂儿酿蜜心方醉，燕子营巢语未安。开户不知春事老，满帘风雨落花寒。
明-徐阶-《夜行安山道中》@木落境萧萧，残灯照寂寥。病惊时日暮，愁厌客途遥。急涧听逾响，荒村语不嚣。月明如有意，深夜伴归桡。
明-徐阶-《瓜洲风雨不克渡江》@未遂归来愿，空惊岁月奔。布帆三日雨，茅屋数家村。山气遥连海，江声近在门。无缘得飞渡，东望欲消魂。
明-徐阶-《广信阻雨有怀子明弟》@山国夏多雨，冥冥气不分。石田寒贮水，松径湿蒸云。洒密愁仍见，声微醒故闻。西堂何处所，知共惜离群。
明-徐阶-《夏日游通惠河》@颇忆三江远，乘流意若何。水深秋气入，竹密雨声多。熟果当尊落，惊禽拂棹过。柳阴催系缆，欹枕听渔歌。
明-徐阶-《次张龙湖吏侍院中观莲》@曲径方池列馆东，荷开殊胜昔年红。虚瞻玉井青冥上，似睹金莲紫禁中。佳实豫知深雨露，苦心原自耐霜风。亭亭独立烟波冷，肯羡春华在汉宫。
明-徐阶-《两崖中丞和予观莲诗有欲借为裳之句次韵赠答》@积雨红芳落渐多，玉堂清晓独来过。日华幸尚临朱槛，云气愁仍绕绛河。寂寞芝兰同晚岁，浮沉萍藻自秋波。闻君近有纫裳兴，刀尺寒生欲奈何。
明-徐阶-《三月十二日文华殿朝贺东宫纪事册立之次日也》@春霄雾散日华明，版轿西来辇路平。帘卷朱丝瞻日表，扇分翠羽见龙行。千官绕仗容常泰，三字开编诵已成。连荷睿音垂劳问，老臣欢戴岂胜情。
明-徐津-《客怀》@白云回首暗巫门，绿发苍苍碧眼昏。乱后情怀千日醉，故交文物几人存。秋深狡兔先成窟，日落归鸦尚识村。楼上风高笳鼓急，楚卿多有未招魂。
明-徐津-《哀李江州》@强虏西来把汉旌，浔阳烽火照江明。朝廷重镇推虞诩，风雨孤臣失杲卿。战哭几家思旧尹，鬼兵长夜护空城。王师百万知何地，春草春波独怆情。
明-徐居正-《古意》@海底珊瑚高几丈，千年试作千寻网。万牛挽出沧溟深，蛟龙怒号霹雳响。扶桑日浸红涛热，光华照曜黄金阙。季伦本是粗男儿，金椎一击纷如雪。
明-徐居正-《即事》@小沼如盘水浅清，菰蒲新发荻芽生。连筒引却前溪水，养得芭蕉听雨声。
明-徐居正-《春日》@金入垂杨玉谢梅，小池新水碧于苔。春愁春兴谁深浅，燕子不来花未开。
明-徐良言-《来鹤诗赠周玄初》@九天执法大玄卿，稽首焚香礼玉京。借得魏君骐骥到，恰如萧史凤鸾鸣。翩翩绕树香烟近，历历横江夜气清。欲向群中留一只，相将过海到蓬瀛。
明-徐良彦-《塞上曲》@胡儿为我歌，胡妇为我舞。酪酒两三行，黄尘杂桴鼓。披甲上马鞍，旁观色如土。长城陈死人，有力皆如虎。
明-徐良彦-《江上闻笛》@笛声入江楼，怨入长江水。悠悠孤光月，寒影沉江底。长笛吹月落，短笛吹月起。无情不解吹，有情为吹死。因风寄远心，不知谁家子。
明-徐良彦-《落叶》@落叶不上枝，因风亦复起。清风若无私，何因有彼此。一叶随飘扬，一叶沾泥滓。寄语风前叶，莫堕东流水。多谢三春风，山中多兰芷。
明-徐良彦-《舟夜》@席边即水底，篷外是霜天。偶得寒更句，孤舟烛不燃。
宋-徐霖-《次杨南峰题画》@白云载青山，山气随云浮。山人乐在此，终不厌丹丘。时爱前溪水，亦或擢扁舟。问渠何所似，口诵逍遥游。
宋-徐霖-《题周东村画》@古松连茂阴，长日憩其下。便此幽闲地，乐得人事寡。老已厌琴书，闲即弄杯斝。幸隔城敔远，目不触车马。世自与我违，我非忘世者。
宋-徐霖-《题画》@香炉峰高天削出，湖面蒸云欲吞日。列仙上凿炼丹台，高人下筑藏书室。盘纡一道行者通，民居僧寺有无中。斜阳影射樵斧白，疏星光杂渔灯红。楼船风高殷箫鼓，去急不须人奋橹。栖禽惊散苦无情，断林赖有苍烟补。人间此景何处看，惨淡今从画中见。小皴大染设色真，粉本徒令工作眩。书画长留岁月过，怪来欧公悔无多。南堂一赏到白发，快雨时晴纵啸歌。
宋-徐霖-《除夕禁直书事》@夜色浮宫殿，星河耿不昏。御香飘十里，银烛照千门。只觉天颜近，俄承诏语温。遍书春帖子，知是沐殊恩。
宋-徐霖-《舟中杂咏（二首）》@绿树坐黄鹂，青秧点白鹭。睡起倚船窗，知是江南路。
宋-徐霖-《舟中杂咏（二首）》@今夜河西宿，无眠但数更。并船何处客，吹笛到天明。
宋-徐霖-《题石睿学士图》@归来厩马踏堤沙，回首彤楼路渐赊。遥想禁门金锁合，一庭月浸紫薇花。
明-徐繗-《将归夫椒泊湖口作》@咫尺胥台路，风波满渡头。鹤情悬碧陇，莼思协沧洲。柳暗藏归溆，花深引去舟。白云为带处，仿佛识仙丘。
明-徐繗-《宿治平寺》@暝色投真境，精庐一驻车。暮山飞霭遍，春岭挂星疏。泽近窥汀火，溪深宿夜渔。良宵不成寝，花月在香除。
明-徐繗-《江上别盛太学与明》@草色汀方绿，归心鬓欲华。楚江临别路，春水怨天涯。飞絮凄征舳，青烟暗远沙。无劳歌《折柳》，肠断是清笳。
明-徐繗-《寓栖凤楼言怀》@岂是乘鸾客，楼居阅岁华。寄情聊翰墨，冲赏但云霞。羁迹牵春草，销颜耐晚花。浮生尽如寓，君莫叹无家。
明-徐繗-《游南山循东行稍穷幽胜》@陇首酬华瞩，寒山转郁葱。翳林难见日，灵穴易生风。帆影沧洲外，鸡声绿树中。何如石门兴，云卧趣堪同。
明-徐繗-《宿西庄怀幼于》@出郭风烟澹，林扉映绿波。水回全作带，树古半悬罗。月白鸿声切，花寒露气多。佳游成独宿，良晤惜蹉跎。
明-徐繗-《冬日重过西庄》@背郭云庄净，孤村雁荡清。岸回沙半出，山远雪微明。草户连郊色，寒檐傍竹声。夜深灵籁作，宿处本香城。
明-徐繗-《甲子除夕宿鱼卿馆》@旅迹原无定，衰情此更加。飘零逢岁夜，惆怅宿君家。醽斝春生绿，风扉雪度花。故园今夕意，凄断若天涯。
明-徐繗-《秋夜山房与坚公》@一到东林寺，蹉跎向六年。不将陶令酒，来犯远公禅。月下寒蛩切，花边湛露鲜。上方仙梵作，余响入空烟。
明-徐繗-《秋日山中寄淳甫》@客鬓经秋短，离情向暮深。永怀搴馥意，一展涉江心。岭宿同哀狖，林栖并倦禽。白头谁故旧，感激为君吟。
明-徐繗-《春暮山中重寄张子》@烟水途成阻，云天恨渺然。素书缘病废，芳草为情牵。岩绿飞花后，春寒细雨前。闻君栖墓意，遥赠《蓼莪》篇。
明-徐繗-《奉怀子循司勋二首》@郢曲何人理，怜君独苦心。一官丝鬓尽，万恨绿樽深。园步携琴入，山行载笔寻。有怀良夜永，风露满云岑。¤
明-徐繗-《奉怀子循司勋二首》@寥落空山外，蹉跎暮色催。岁华看逝水，心事见残灰。畜意搴花去，含情迟雁来。穷通无可诘，空笑楚臣哀。
明-徐繗-《秋日山中怀淳甫》@旧事游难续，新愁泪易催。人亡收夜烛，欢散彻林杯。顾影俱萧鬓，寻踪半绿苔。在山凄暮类，宿处岭猿哀。
明-徐繗-《送淳甫重往白下》@迟迟白下棹，黯黯寒云津。怨别清江路，相看暮发人。客行偏冒霰，家在不逢春。长揖邮亭外，含情柳色新。
明-徐繗-《山家》@山家日翠微，澹荡挹清晖。溪水绕门绿，岩云当户飞。夕阳啼鸟尽，细雨落花稀。迟暮何知客，逢欢便作归。
明-徐繗-《题邹氏山居》@草户烟波上，林扉碧岭西。柳边时系艇，花外忽闻鸡。圃树萦窗暗，山云度槛低。主人开径处，惟有绿桑蹊。
明-徐繗-《沧浪亭作》@窈窕沧波寺，玲珑水上扉。绿窗云竹净，朱户露花晞。鱼逸晴偏跃，鸥闲昼不飞。东邻精舍近，无虑戴星归。
明-徐繗-《春日结草庵》@指引松门路，飘飘水上蹊。津云春匝寺，灌木昼藏溪。苔色终年绿，藤花四月齐。归途余兴绪，黄鸟隔林啼。
明-徐繗-《冬日宴何中翰馆》@乖隔徂年易，多歧会面难。挂冠辞汉阙，避地向江干。语别淹宵宴，听歌忆旧欢。霜天情易惨，醽绿坐消寒。
明-徐繗-《腊日山居柬淳甫》@生事同寒鹊，冰霜意若何。黄金初岁尽，白发暮愁多。世虑销云梵，冥心托薜萝。故人年亦谢，良晤惜蹉跎。
明-徐繗-《幻于携酌南馆》@避暑南楼暇，逢君迟客时。绿阴消夏气，清圹贮凉釭。林密云归早，溪深月到迟。兴阑杯未徼，惆怅暝烟滋。
明-徐繗-《寓竹堂寺淳甫携榼见过》@境外欢良晤，壶觞恋夕阴。暝云沉碧殿，凉雨澹珠林。存没悲前事，荣枯怆暮心。一樽仍自惜，惆怅别时襟。
明-徐繗-《寄蒋比部》@作吏仍兼隐，因君忆镐京。白云笼署榻，红叶映江城。环渚烟中尽，平堤画里行。于公方种德，谁不诵佳声。
明-徐繗-《游报恩寺》@荒畛通云岫，烟萝敞绀扉。画梁云气尽，网户雨丝飞。僧寂鸣钟罢，林荒宿鸟归。一灯仍自照，惆怅恋残晖。
明-徐繗-《川上晚步》@野步斜阳外，逶迤度广廛。荻花明翠渚，云叶散华天。水冽含霜气，山青带暮烟。正逢同稼日，春酒兴相牵。
明-徐繗-《春日登湾上水楼》@心赏欢同调，聊成假日游。暮窗纡翠岫，春槛抱沧流。芜绿烟催暝，花寒雨作愁。红芳坐来歇，登处且消忧。
明-徐繗-《伤黄淳甫》@在世同行客，君归莫怨先。夜台多绮岁，朝露少华颠。竹下今伤寂，花前昔记眠。莫教邻笛奏，怀旧易潸然。
明-徐繗-《山楼卧病喜清甫见过》@疢积怀生虑，门闲笑客稀。为楼聊暇日，隐几但清晖。酒气凌花架，厨烟出翠微。朱颜犹自渥，且莫恋萝衣。
明-徐繗-《徐锦衣西园》@石磴援萝陟，房栊曲径通。娇莺穿玉树，晴蝶戏芳丛。竹密难分曙，松疏易入风。出门迷路窅，回首恋春红。
明-徐繗-《花朝前一日对雪》@仲月花晨逼，飞霙点绿蘋。红芳一夜变，玉树几枝新。伏槛浑疑腊，当杯半助春。素华消处尽，应避艳阳辰。
明-徐繗-《过东湖寺清甫旧寓》@物外生寥泬，精庐俨翠微。案尘收蠹简，院静掩萤扉。朗月思玄度，清言阻彦威。陈踪那可即，回首怅烟霏。
明-徐繗-《避暑东湖寺》@物外寻真境，云标启梵宫。绿沉消夏气，红艳夺春工。岭色含朝旭，岩声乱夕空。坐来林月上，凉思满房栊。
明-徐繗-《哭白下沈山人镇卿》@分手浑如昨，生离已十年。何期从物化，天畔忽潸然。酒伴凄朝露，花情忆夜弦。无由伸挂剑，拜手酹苍烟。
明-徐繗-《归次曲阿作》@曲阿城外草萋萋，匹马东归日正西。乱后客身无可寄，春深乡思转成凄。愁中燕子惊新社，梦里桃花识旧蹊。莫向行途歌不易，青山茅屋任君栖。
明-徐繗-《寓妙隐庵》@东风仙苑斗芳菲，家在云林屡梦归。河畔草青莺欲语，城南花满蝶初飞。寒生古院偏多雨，苔没空阶正掩扉。留恋曲池春更好，垂杨终日锁烟霏。
明-徐繗-《云阳道中》@云阳郭外晓氤氲，飞鞚连翩正逐群。天际楚山春易霭，云中江树曙难分。乡心更值风花暮，旅迹频惊陌草薰。欲向陇头聊驻马，啼莺深处不堪闻。
明-徐繗-《叔贻卧病家园诗以代讯》@闻君抱病谢尘踪，归卧乡园绿屿中。水曲更怜藏别岛，花深遍爱隐房栊。仙芝出地俱成饵，琪树为林半是丛。最忆夜分红烛静，朱帘垂处月朣胧。
明-徐繗-《送陆甥绶适淮阴》@征帆眇眇去江滨，千里垂杨暗绿津。乳燕不堪临别酒，落花偏自送离人。淮阴尚说王孙市，楚水空流故国春。荒戍角声愁暮起，夕阳时节易沾巾。
唐-徐氏-《秋日忆姊》@日夕登郡楼，望远意悠悠。四顾何萧条，凄凉景物秋。噰噰云中乌，翩翩呼其俦。郁郁堂前树，苍苍枝相樛。因之怀同气，抚景双泪流。临风无限思，凭轩独夷犹。
唐-徐氏-《缺题》@杨花厚处春阴薄，清冷不胜单夹衣。
明-徐璲-《秋日江馆写怀》@水国天寒树影稀，西风又见雁南飞。郢中《白雪》无人和，湖上青山有梦归。独对浮云伤往事，惊看秋草又斜晖。十年浪迹烟波外，满眼尘氛未拂衣。
明-徐熥-《春夜同钱叔达陈惟秦斋中雨坐》@高斋开乱竹，孤烛坐潺湲。世昧随年减，浮生到夜间。交应同白水，语不离青山。坐惜连床雨，相看似梦间。
明-徐熥-《春日雨中喜惟秦至》@斋居耽阒寂，犹厌鹿麋群。茶汲松泉煮，香收桂屑焚。避人宜昼雨，来客损春云。更喜连床夜，萧萧独并君。
明-徐熥-《秋日偶成》@山翠夕阳天，幽居息众缘。倦啼将暮鸟，哀咽过秋蝉。榻静喧松雨，窗疏纳竹烟。微吟多信步，行过蓼花边。
明-徐熥-《怨词》@一从闭深宫，不复徵歌舞。房中今夜声，是妾当年谱。
明-徐熥-《宫词》@长信宫中玉漏微，绿杨枝上乳莺飞。忽听银钥开金锁，残月楼头照舞衣。
明-徐熥-《宫词》@宫中无复望车尘，已分阿房老此身。纵使君王得相见，也应不爱白头人。
明-徐熥-《宫词》@深宫长日闭苍苔，恩宠于今念已灰。莫望他生更相见，君王行满不轮回。
明-徐熥-《闽王墓》@玉辇何年去不回，霸图千古总成灰。秋深兔穴依寒陇，岁久鱼灯暗夜台。故国关河瓯越在，遗民蘋藻鼎湖哀。莲花峰下黄昏月，犹见三郎白马来。
明-徐威-《杂诗（二首）》@颠倒梦魂中，无像成有像。无山见夔魖，无水见罔象。无火毕方横，无木枸杞藏。无涝商羊奔，无旱神马降。无病竖投盲，无过彭诉上。雄虺首岑岑，奇鸧头々。二客鹤翩翻，五女石肮脏。墨精冉冉行，竹男喤々向。不动讲堂钟，冥然千百状。周公不可询，觉来空惝恍。持烛照人间，熟眠无耆壮。怪事何足书，一尊乃清贶。¤
明-徐威-《杂诗（二首）》@自古天道公，可怨在不言。日月讳明明，雨露讳欣欣。霜雪讳惨惨，雷电讳焞々。唐虞暨周孔，虽作不讳人。漫漫一大梦，口舌无常存。今人不如古，时不分朝昏。气不分燥湿，情不分怨恩。法不分威赏，响响趋饔飡。吾愿天有口，谆切诲八夤。贪婪诲之义，残忍诲之仁。庸懦诲使绌，才猷诲使信。六经休讲鲁，百家可归秦。无令知天者，酲然亦如醺。
明-徐威-《更鼓》@朝挝东方日，夕挝西方月。日月挝不穷，挝落人头雪。后山烟火生，前山烟火灭。侵挠桃花红，夜半风瑟瑟。秋雨滴梧桐，年年长柯叶。感此发长叹，萍乡信肤说。
明-徐威-《五游》@佌佌瓮盎中，跃然怀高迁。焚轮驾我骑，挈贰挟我鞯。约约纵我勒，逍遥横八綖。登陟中天台，徘徊昆仑巅。晃晃金银构，辉辉珠玉。袪逐化人舞，曲随王母编。渴将绛雪进，饥奉碧霞前。吞嚼同沆瀣，远辟蝼与膻。我发黑犹漆，龟鹤齐长年。
明-徐威-《九月一日游悬鼓崖》@秋风悬鼓下，烟火两三家。曲折通崖径，萧条倚树花。蛩声如互答，人语半聱牙。酒尽青山暮，归鸿背落霞。
明-徐威-《中秋咏怀借杜子美秋日述怀一百韵和寄柳州假》@异乡青嶂外，故里白云边。北极悬双眼，中秋度四年。灯前横一剑，江浒宿孤船。玉露漙漙忌，金波炯炯然。山风徒自溷，儒俗不同迁。对酒轻千日，论诗嗣百篇。斫才犹见朴，礲智未成圆。自是穷荒地，谁怜落寞天。梧桐床护满，蟋蟀井吟偏。何处寻灵运，无人问稚川。寒岩巢燕别，疏竹网虫悬。市贾希求纸，民储寡守钱。饔餐粗乃习，衣褐短堪怜。名谷非甘谷，称泉半盗泉。土城门不警，竹屋壁常穿。钧石唯咨背，舆台只食肩。戆呆千百种，秀敏几多员。猎野狐偕走，烧畬蚁并缘。夸酣言沓沓，鼓饱腹便便。定静聋疑吹，晴明瞽讶烟。立名甘在下，恃气或争前。肥丑红楼女，粗豪碧洞仙。城隅频有约，淇水久相传。淰淰重岚晻，潺潺小涧湲。背恩棠遂伐，忘义豆长煎。胥学凶如虿，无惭行有膻。豚蹄祈殖谷，糟酒乐登筵。墉集欺猫鼠，林藏逐雀鹯。礼罗谁共入，宪网底粗悛。腐木难胜斧，孤雏叵受鋋。整冠迷狎李，称物昧持权。天德劳巡抚，人愚苦系挛。树藩吁格逖，作县失烝蠲。平谳翻遗蠹，催科绝胜畋。秽污无与汰，残忍复叨全。私有千端计，公无半语宣。执鞭深结友，握椠恶亲贤。富视铜三百，贫量石二千。中冓言可丑，有北尔当先。反笑人驽钝，私扬已骥翩。谬为明舞态，暗弄卓奔弦。伪狗故盛衍，非鱼罔寄筌。斯人宜罪也，夫我岂为焉。自昔图通变，而今谨折旋。第令心怏怏，未极理玄玄。诸子新粱肉，群经旧井田。鸾鸣将日近，鹏举欲云连。何苦原衣弊，难更肇锦鲜。平澜寒负耒，阴壑夜鸣舷。冷落千军笔，纷披十样笺。廉都多宠顾，贪守一拘牵。固谓身无绌，原来命独邅。昆山宁玉弃，合浦敢珠捐。踧腾高浪，参差始碧涟。悠悠江至澧，浩浩洛吞瀍。对客封佳句，思亲梦故阡。甘心和氏璞，匋面祖生鞭。嫫母声兼恶，南威色丧娟。嗷嗷秋塞雁，嘒嘒晚林蝉。传世心如锦，回天力未绵。马融先解帐，郑老疾推毡。幼子摊书籍，娇妻问翠钿。乾坤无广厦，风雪压危椽。泛慕沧溟际，行思岱岳巅。五穷延使坐，三疾强令痊。日啖如瓜枣，时寻在火莲。拒随昌寓乘，嬉射长房拳。逼侧悲图骏，徘徊笑卜鳣。敛容过土梗，负汗逐罗鞯。灸热谁何焰，随流恁地涓。摘蘋聊涉沚，务稼暂依堧。缅为知心惜，难纾渴思缠。晴冈灵凤哑，旱岁老龙眠。恶守邪谿黑，勤磨大道坚。胸襟真濩落，翰墨独瑰妍。既作鹏同起，休论鷃旂翾。数精卑一行，词正狭优旃。气象凌秋汉，光华逼斗躔。居今仍齿齿，览古愈虔虔。珍敌西南美，雄排左右甄。上台凝望锐，寄字远求骈。京赋人争写，麟经手续编。小官居不愠，健笔秉须专。白下岩鸣铎，长沙省佩弦。杖明诛琐伯，吐爱学乘禅。《尔雅》言言熟，《传灯》字字诠。贾生谗自汉，郭隗起无燕。门弟怀明道，家人念闵骞。久孤黔首恋，肯与瘴江延。写别衣皆泪，求亲道欲涎。山长空寄鲤，春尽好闻鹃。牛女缡犹结，参商毂怎旋。荡舟如得奡，辟谷苟缝佺。阊阖须臾启，文昌瞬息褰。世间惊两鸟，眼底尽飞鸢。脱后前人步，终贻半世愆。酉山书每附，浯石颂宜镌。处处青春在，年年碧草芊。壮心期不已，浩气亮非孱。韩柳拚来择，萧曹幸免铨。
明-徐渭-《与杨子完步浣纱溪梁有怀西施之乡》@明月照江水，截梁与子步。当时如花人，曾此照铅素。江流不改易，月亦无新故。薄云淡杪林，晴沙泛寒露。借言伊人闺，应在烟生处。
明-徐渭-《泛舟九曲》@老王乱青冥，皇天夜遗蜕。余骨散九州，头颅此焉寄。人视万劫余，天意一夕计。游艇沸沧波，仿佛热营卫。亭午入数折，冲然元气闭。县峰升羽人，毛竹倚仙姊。辟波齿牙蠹，生死龈腭内。世人不解奇，内但识世间事。示之帝所遗，惟以溪山睇。
明-徐渭-《丙辰八月十七日与肖甫侍师季长沙公阅龛山战》@白日午未倾，野火烧青昊。蝇母识残腥，寒唇聚秋草。海门不可测，练气白于捣。望之远若迟，少焉忽如扫。阴风噫大块，冷艳拦长岛。怪沫一何繁，水与水相澡。玩弄狎鬼神，去来准昏晓。何地无恢奇，焉能尽搜讨。
明-徐渭-《沈参军（青霞）》@参军青云士，直节凌邃古。伏阙两上书，裸裳三弄鼓。万乘急宵衣，当廷策强虏。借剑师傅惊，骂座丞相怒。遗帼辱帅臣，筹边著词赋。截身东市头，名成死谁顾。
明-徐渭-《入燕三首》@董生抱利器，郁郁走燕赵。贱子亦何能，飘然来远道。行止本无常，譬彼云中鸟。朝饮西园池，暮宿北林杪。感事复怀人，生年苦不早。欲吊望诸君，迹陈知者少。垂首默无言，春风秀芳草。¤
明-徐渭-《入燕三首》@荆卿本豪士，渐离亦高流。舞阳虽少小，杀人如芟苗。眇然三匹夫，挟燕与秦仇。悲歌酒后发，涕下不能收。猛气惊俗胆，奇节招世尤。见者徒骇顾，那能谅其由。我生千载后，缅兹如有投。时违动自妄，忽作燕京游。短褐入沽肆，酒至思若抽。念彼屠与贩，零落归山丘。皇皇盛明世，六辔控九州。七首蚀野土，广道鸣华釐。寸规不可越，安用轲之俦。我思远及之，旷若林与鹙。凤鸟不可得，苍鹰以为求。¤
明-徐渭-《入燕三首》@大鹏奋南徙，岂为北海笼。越鸟不逾南，见与胡马同。自愧无垂云，抟彼沧溟风。犹能胜鸲鹆，与济相始终。上林多乔枝，万羽亦足容。匝树绕不栖，翻附南飞鸿。春冬递迁谢，倏忽两月中。卧席不得暖，来往何憧憧。
明-徐渭-《刈圃》@草蘖始一寸，及壮丈有余。岂直薮即带，兼以馆蚊胥。夜热不可寐，宁止不露居。窃恐值此辈，股髀遭其咀。就中拟厥罪，蚊也尤其渠。其他不出境，惟此远追趋。穿帏眇纨麈，打扑不胜劬。更番以迭进，安得尽屠诛。聚响苦不震，万緌啾婴雏。工者搅梦寐，一夕百起呼。蚊孽固莫逭，草实主其逋。呼童问腰镰，不用安所须。薙此忽如扫，一翅不得储。譬彼塞垣莽，往往伏戎胡。打冰烧其荒，窟穴空妖狐。莫谓野人贱，刈圃非雄图。
明-徐渭-《白鹇（钱子易书，故曰王孙，盖纮之后也）》@野性悦鸟鱼，客寓尚笼致。正如好竹人，借居亦栽莳。鹇鸟自南来，贸入西河里。王孙好法书，笼以易吾字。墨丝绣雪衣，绿罽作裆帔。有时啭喉中，籥若袅云际。日夕湖水波，秋树叶微紫。送客不出门，白玉扫长彗。
明-徐渭-《越王峥寺有僧欧兜蜕》@伯图既灰寒，衲蜕亦禅冷。都付塑工泥，迅矣千秋瞬。我来植桃花，有似蝶遗粉。一宿归去来，晨斋饱蔬笋。
明-徐渭-《柳元穀以所得晋太康间冢中杯及瓦券来易余手》@遥思冢中人，有杯不能饮。孤此黄兔窑，伴千三百稔。券镪四百万，买地作衾枕。想当不死时，用物必弘甚。尊垒罗宝玉，裹袜贱绣锦。岂有纤纤指，捧此芃泥蕈。存亡隔一丘，华寂迥千仞。活鼠胜死王，斯言岂不审。¤
明-徐渭-《柳元穀以所得晋太康间冢中杯及瓦券来易余手》@古人笑不饮，此说岂无见。五斗叫刘伶，哀来泪如霰。嗟彼太康子，冢中亦杯坫。固知好饮徒，无咽可浇咽。杯出黄土中，忽复受倾灌。譬彼避秦人，乃不知有汉。我欲学卢充，诣市卖金碗。庶几遇小姨，知是崔氏玩。
明-徐渭-《送兰公子（阿翁学师也。扬州人）》@耶溪芹藻色，相伴秋荷老。公子朅重来，伤心那可道。会日苦无多，相别一何早。八月广陵涛，一叶渡残照。
明-徐渭-《燕子矶观音阁》@青山如美人，楼观即奁妆。若无一片妙，镜丽苦不昌。兹石一何幸，值此江中央。上乘巨构支，下集帆与樯。朱碧得水鲜，凫雁拂波光。烟雾不见海，神去万里长。我与三友俱，兼以僮仆双。日西买市饭，半道谢驴缰。归来乏灯烛，微雨沾我裳。沽酒不成醉，颓然倒方床。犹梦立阁中，遥观大鱼翔。
明-徐渭-《治冢二首》@马血为转磷，人血为野火。何为松柏间，赤轮陟如跛。人言鬼炬微，神者赤而大。驺导向空驰，填云盛旗马。枯冢僻且荒，来游则云那。我欲往询之，恐即无可话。隔河闻于菟，黄犊夜在野。一夫呼以驰，炬灭松露泻。¤
明-徐渭-《治冢二首》@明器夜为人，幽宫尽婚婿。此事容有之，要非是常纪。尝闻掘冢徒，自言习见鬼。齿骨满百年，比次作泥委。水银筑长河，鱼膏灯玉几。苦作沙丘仪，未免劫时毁。客有明月珠，一夕失所在。黄金饰椟箱，洵美亦何济。
明-徐渭-《侠客》@结客少年场，意气何扬扬。燕尾茨菰箭，柳叶梨花枪。为吊侯生墓，骑驴入大梁。
明-徐渭-《道坚母哀词》@道坚母在时，随我游五泄。适当大雪辰，衣湿不能热。道坚解衣我，絮厚百铢绵。云是母氏慈，每出必纫缀。有妇非不勤，母自嗜据拮。去此不五春，母与子长别。子来属哀篇，忽值天雨雪。春候思桑条，秋至感鸣祼。念昔湿衣裳，命管忘好拙。
明-徐渭-《送刘君》@南雁正北归，君今复南去。羽族如避炎，君胡故触暑。嗟哉失路人，安所避辛苦。而我亦同之，临歧泪如雨。
明-徐渭-《上冢》@吾叔邵武公，当年与我翁。双陪闽蜀守，竹马走儿童。归来知几日，相继归窀穸。黄泥闭雪髭，欲会那可得。叔家城北居，高栋亦雕题。邀宾夕驻马，为母日烹鸡。一朝桑海换，不能保子孙。负薪冢上道，养鸭水边村。我今六十五，仍高破角巾。年年上爷冢，每每到孙家。孙家留我坐，孙妇办汤茶。以我上冢牲，啖孙且满引。绕篱黄蝶飞，抽篱高碧笋。起视檐西东，分檐住蜜蜂。问蜂窠几许，四十还有余。窠窠如不败，胜我十亩租。
明-徐渭-《往马水口宿烟麓陀庵》@昔从良涿行，兹山在云际。昨夕宿兹山，云乃出衣袂。四徒夹一舆，两膝拳至鼻。一里转百盘，锯牙不得直。结苇以为庐，削木冒金髻。夜钟但超悬，晨鸡聊一嘒。巉岩既高骞，巑岏复孤厉。回思燕赵时，筑城遏胡骑。安得尽如斯，脱甲开户寐。
明-徐渭-《阴风吹火篇呈钱刑部》@阴风吹火火欲然，老枭夜啸白昼眠。山头月出狐狸去，竹径归来天未曙。黑松密处秋萤雨，烟里闻声辨乡语。有身无首知是谁，寒风莫射刀伤处。关门悬纛稀行旅，半是生人半是鬼。犹道能言似昨时，白日牵人说兵事。高幡影卧西陵渡，召鬼不至毗卢怒。大江流水枉隔侬，冯将咒力攀浓雾。中流灯火密如萤，饥魂未食阴风鸣。髑髅避月攫残黍，幡底飒然人发竖。谁言堕地永为厉，宰官功德不可议。
明-徐渭-《杨妃春睡图》@守宫夜落胭脂臂，玉阶草色蜻蜒醉。花气随风出御墙，无人知道杨妃睡。皂纱帐底绛罗委，一团红玉沉秋水。画里犹能动世人，何怪当年走天子。欲呼与语不得起，走向屏西打鹦鹉。为问华清日影斜，梦里曾飞何处雨。
明-徐渭-《射雁篇赠朱生》@去年射雁黄浦口，三军进酒齐为寿。今年射雁复何处，海舶停沙大桅竖。君本临洮豪杰士，汉时六郡良家子。作客羞为堂下人，射生惯落云中羽。腰间束夭插两房，连年驱贼如驱羊。辕门待士近不薄，朝来归兴何洋洋。丈夫有遇有不遇，去留之间向谁语？
明-徐渭-《述梦》@伯劳打始开，燕子留不住。今夕梦中来，何似当初不飞去。怜羁雄，嗤恶侣，两意茫茫坠晓烟，门外乌啼泪如雨。
明-徐渭-《二马行》@谁家两奴骑两骢，谁是主人云姓宗。朝来暮去夹街树，经过烟雾如游龙。问马何由得如此，淮安大豆清泉水。胸排两岳横难羁，尾撒圆球骄欲死。阳春三月杨柳飞，骑者何人看者稀。梅花银钉革带肥，京城高帽细褶衣。马厌豢养人有威，出入顾盼生光辉。去年防秋古北口，劲风吹马马逆走。对垒终宵不解鞍，食粟连朝不盈斗。将军见虏饱掠归，据鞍作势呼贼走。士卒久已知此意，打马追奔仅得彀。天寒马毛腹无矢，饥肠霍霍鸣数里。不知此处踏香泥，一路春风坐罗绮。
明-徐渭-《观猎篇（并序）》@茅刀割水娇红茜，风偃寒梢卧长堰。青林疏树隔荒坟，白水茫茫看不见。将军本是北平豪，记得依稀身姓曹。怕向扬州作贵客，惯从下泽骤鸣镳。万里秋郊平似舸，千骑围中一是我。箭叫饿鸱，龙腾快马。趁鹿逐獐，解绦掣锁。耳后生风，鼻头出火。自来此州，杀贼不暇。皂雕气销，韩卢魄堕。昨见儒生，衣长履大。入揖令公，挥金不谢。抽笔制词，弯弓辄射。住释挟屠，刳牛食鲊。外枯中腴，无所不可。促骑请邀，征徒出野。牵犬莫迟，见兔辄打。傥遇大兕，一发断髁。为先生寿，引满十斝。健儿跪领将军言，翻身上马去如烟。宝刀映日不足数，角巾受风真可怜。浅草平堤水痕聚，万蹄避水移家去。沙拥肥螯掠岸飞，丝牵小豸当空乳。汉将穷追路欲阑，胡家瓯脱避何难。今朝立马祁连上，不见匈奴一骑还。
明-徐渭-《画鹰》@闽南缟练光浮腻，传真谁写苍厓鸷。生相由来不附人，绿膋空着将军臂。八月九月原草稀，百鸟高高兔走肥。烟中敛翼远不下，节短暗合孙吴机。此时一中贵快意，深林燕雀何须避。惟将搏击应凉风，谁贪饱脔矜山雉。昨见少年向南市，买鹰欲放平原辔。凡才侧目饱人喂，不似画中有神气。夜来鸱枭作精魅，安得放此向人世，秋风一试刀棱翅。
明-徐渭-《赠歌者》@东风吹雨杨花落，清歌细绕鸣钟阁。斗酒将倾客不来，白日斜飞晚云薄。回腰欲舞不得舞，试买罗衫倩谁估？
明-徐渭-《正宾以日本刀见赠歌以答之》@昨者吕君兄弟留余饮，旬日尽是陈遵解投辖。有如前日桐乡之围无吕君，却是睢阳少南人。吕君虎腰额虎额，万橹梯城双臂格。幕府厅前脚打人，夜报不周崩一壁。飞甓雨下完孤城，张巡不死南人生。五千步马随朱缨，手指东海鸣金钲。解刀赠我何来者，断倭之首取腰下。首积其如刀有余，为寿兄前人一把。是日别君霰飞子，佩刀骑马三十里。夜眠酒家枕刀醉，梦见白猿弄沟水。把鞘还惊未脱底，电母回身不敢视。黑夜横分芒砀蛇，清秋碎割咸阳玺。历个乃脱介俚，世间宝物稀有此。方蝉道人穷莫比，挂壁穿之蒯缑耳。人言宝刀投烈士，吕君何不持之向燕市。荆轲聂政猝难致，五陵七贵家家是。报恩结义从此始，却以投余据何理。雄心如君莫可拟，用以投余良有以。夜夜酣歌感知己。
明-徐渭-《锦衣篇答赠钱君德夫》@啸蹙风云悲下雨，丈夫自是人中虎。骂座曾喧丞相筵，槌鼓终埋江夏土。南州有士气不羁，应科赴召靡不为。闱中幕下岂所志，有托而逃世莫知。西河高士双眼碧，阅人多矣金在石。独许文章可将兵，到处降旗出城壁。渭也闻之笑开口，渭才敢望诸君后。小技元羞执戟人，雄心自按调鹰手。古来学道知者希，今世谁论是与非。啸歌本是舒孤抱，文字翻为触祸机。君不见，沈锦衣？
明-徐渭-《石门篇赠邵大佩》@君不见邵大佩，家住石门天所买。两峰挟汉扶太阳，十里为波到沧海。见君四明西郭外，主人楼居清水带。一夜高论悬河流，四壁古文蠹鱼坏。却说邵君赤城客，挟策从师岁三改。绿袖青衿美少年，骑龙策凤专相待。邵君敛衿如欲前，自言家住石门边。仙人不去桃花洞，霞气时流芳草筵。须臾抱笔加我手，邀我题诗进我酒。
明-徐渭-《赋得百岁宣花为某母寿》@二十年前转眼事，忆共郎君醉城市。阿母烹鸡续夜筵，夜深烛短天如水。我母当时亦不嗔，郎君过我亦主人。两家酣醉无日夜，坛愁瓮怨杯生菌。只今白首二十载，我母不在尔母在。八十重逢生日来，双扉况复门庭改。我今破网未番然，两翅犹在弹丸边。郎君长寄书一纸，阿母多应赞一言。上寿谁人姓张者，图里萱花长不谢。阿母但办好齿牙，百岁筵前嚼甘蔗。
明-徐渭-《天坛（高皇乘此马夕月，今误用之为郊。白雀》@张公当时骑白雀，下与高皇共斟酌。一从九鼎向幽燕，碧坛空锁琉璃斫。古松旧柏黑成迷，绿瓦从中一雉飞。扬雄不得陪郊祀，空忆当年执戟时。龙驹远自施罗来，开平已死无人骑。却付羽林谁健儿，压沙五石缓其蹄。真人雄心老更雄，月中自控赴斋宫。四十八卫万马中，一尘不动五里风。黄柏太苦蔗太甘，盛时文字忌新尖。当时作颂卑枚马，付与金华宋景濂。
明-徐渭-《十六夜踏灯与璩仲玉王新甫饮于大中桥之西楼》@树枝画月千条弦，十五不圆十六圆。挂向酒楼檐外边，南市好灯值底钱。大中桥上游人坐，不饮空教今夜过。红脂在口香在楼，那能一个到炉头。青衫白马无聊甚，望断黄金小钿鞦。
明-徐渭-《淮阴侯祠》@荒祠几树垂枯枣，黄泥落尽朱旗纛。花桐漆粉缀须眉，犹是登坛人未老。半生作计在鱼边，才得河堤老妇怜。谁知一卷长竿去，唾取真王只五年。暗中朱碧知谁是，浊水浑鱼每相似。当时密语向陈豨，更谁传向他人耳。丈夫勋业何足有，为虏为王如反手。提取山河与别人，到头一镬悲烹狗。
明-徐渭-《写竹赠李长公歌》@山人写竹略形似，只取叶底潇潇意。譬如影里看丛梢，那得分明成个字。公子远从辽东来，宝刀向人拔不开。昨朝大战平虏堡，血冷辘轳连鞘埋。平虏之战非常敌，御史几为胡马及。有如大酋之首不落公子刀，带胄诸君便是去秋阮游击。不死虏手死汉法，败者合死胜合优。公子何事常忧愁，一言未了一叹息，双袖那禁双泪流。却言阿翁经百战，箭镞刀锋密如霰。幸余兄弟两三人，眼见家丁百无半。往往弯弓上马鞍，但有生去无生还。只今金玉光腰带，终是铜瓶坠井幹。兼之阿翁不敢说，曾经千里空胡穴。武人谁是百足虫，世事全凭三寸笔。山人听罢公子言，一虱攻腰手漫扪。欲答一言无可答，只写寒梢卷赠君。
明-徐渭-《刘总戎国挽章应乃子索（子言和戎非翁志也。》@胡尘不动天山没，胡儿拽马求汉物。壮士收翎铩皂雕，将军射雁嬉青鹘。修髯三尺别沙场，苗叶金枪插在窗。闲将马革不得裹，羞向红妆泣数行。雁门昔有李将军，公亦提符守雁门。数奇数偶枭卢等，必得封侯有几人。
明-徐渭-《琴高图为李勋卫赋》@天上神仙塞紫虚，人间毛颖不胜书。乍闻弄玉骑青凤，又见琴高跨赤鱼。千年古素粘蝴蝶，苍涛高处擎红颊。不知侬是画中人，欲请波臣后鳞鬛。
明-徐渭-《渔乐图（都不记创于谁，近见汤君显祖，慕而》@一都宁止一人游，一沼能容百网求？若使一夫专一沼，烦恼翻多乐翻少。谁能写此百渔船，落叶行杯去渺然。鱼虾得失各有分，蓑笠阴晴付在天。有时移队桃花岸，有日移家荻芽畔。江心射鳖一丸飞，苇梢缚蟹双螯乱。谁将藿叶一筐提，谁把杨条一线垂。鸣榔趁獭无人见，逐岸追花失记归。新丰新馆开新酒，新钵新姜捣新韭。新归新雁断新声，新买新船系新柳。新鲈持去换新钱，新米持归新竹然。新枫昨夜钻新火，新笛新声新暮烟。新火新烟新月流，新歌新月破新愁。新皮鱼鼓悲前代，新草王孙唱旧游。旧人若使长能旧，新人何处相容受。秦王连弩射鱼时，任公大饵刳牛候。公子秦王亦可怜，祇今眠却几千年。鱼灯银海干应尽，东海腥鱼腊尽干。君不见近日仓庚少人食，一鱼一沼容不得。白首浑如不相识，反眼辄起相弹射。蛾眉入宫骥在枥，浓愁失选未必失。自可乐兮自不怿，览兹图兮三太息。噫嗟嗟乐哉！愧杀青箬笠。
明-徐渭-《漂母非能知人特一时能施于人耳观其对信数语》@男儿偃饿淮阴上，老婺一饭来相饷。自言祇是哀王孙，谁云便识逢亭长。秦项山河一手提，付将隆准作汤池。称孤南面魂无主，万古争夸漂母祠。
明-徐渭-《谷日大雪口号二首（客南京）》@谷日之雪一何大，一尺一半自昨夜。望中飞絮已迷天，安得犹窥凤城瓦。横街十丈滑如油，短驴难踏转生愁。江边总有梅花发，诗客应无一个游。¤
明-徐渭-《谷日大雪口号二首（客南京）》@晴天好驴稳如坐，鹅眼黄边只十个。今朝百个不教骑，早起怀人午将过。此时观中杨道人，三四黄冠拥火盆。东边殿阁高无数，笑指瑶池白玉京。
明-徐渭-《雪中骑驴访某道人于观追忆曩日栖霞之约》@昨日雪深驴没蹄，今日雪晴驴可骑。此时去访杨道士，青天犹压杨花垂。太平门外虽多景，莫妙梅花水清冷。栖霞有约不得行，孤负千峰老鸦颈。
明-徐渭-《沈叔子解番刀为赠二首》@沈子报仇塞外行，一诧便得千黄金。买马买鞍意不惬，更买五尺番家铁。镂金小字半欲灭，付与碧眼译不出。细瓦厂中多狐狸，京师夜行不敢西。叔子佩之只一过，黄蒿连夜闻狐啼。今年我从上谷行，中丞遗我聊癸庚。买驴南归只两旬，只愁马上逢黄巾。叔子见我无所仗，解刀赠我行色壮。毕竟还从水道归，挂在篷窗两相向。一日十拔九摩挲，鞘影鳞鳞入向河。须臾报道渔罩外，电脚龙腾五尺梭。¤
明-徐渭-《沈叔子解番刀为赠二首》@知君本有吞胡气，太白正高秋不雨。白蛇五尺自西来，出匣不多飞欲去。佩此刀，向辽阳，土蛮畏死为君降。阏氏纵有菱花镜，断却蝤蛴那得妆。君如佩此向上谷，而翁之死人共哭。黄酋亦重忠义人，一见郎君悔南牧。河套云中尽虏庭，君如佩此去从军。不须血染锋边雪，但见旗褰马上云。看君眼大额广长，有如日月挂扶桑。君有宝刀君自佩，解刀赠我不相当。
明-徐渭-《寄郦绩溪仲玉为钱氏门人》@绩溪县亦神州赤，闻君作簿无鱼食。谁能嚼肉过屠门，瘦杀鸾栖一枝棘。近来二哥自县来，览君诗帙羡君裁。高情欲并崔松馆，别体尤工汉柏台。文成一线今将断，钱翁老死寒灰散。十年半夜急传灯，西来衣钵君应管。莫言小釜烹鲜鱼，莫言牛刀割只鸡。真儒不拣啼儿抱，主簿同安是阿谁？去年别君天真馆，我犹缚翅君飞远。只今缚解翅不长，无由一奋来溪畔。司马功高旧主人，君真父母匪邦邻。坟头松丱今何似，匣里弓刀暗却尘。由来壮士悲罗雀，我亦因之感死。今来已是十余春，金钱银钱不一缗。我复何辞公不嗔，会须上冢拊愁云。一哭裂却石麒麟，下来与君谈苦辛。
明-徐渭-《四张歌张六丈七十》@开元之唐有张果，乃云生长陶之唐。师汉帝者张子房，子房之后有张苍。张苍之龄百余许，老无牙齿只吃乳，夜夜枕前罗十女。子房辟穀祈不死，先师黄石公，后约赤松子。张果骑驴驴是纸，明皇药果杯酒里。果齿焦黑如漆米，起取如意敲落之，新牙排玉光如洗。三郎惊倒谓玉环，我欲别尔渡海寻三山。玉环泪落君之前，梨花春雨不得干。繄彼三仙人，是君之祖君是孙。今年己丑腊嘉平，正君七十之生辰。三祖消息虽寥寥，桃仁传种还生桃。况君作诗句多警，又如尔祖张三影。三影诗翁八十余，此时特娶如花姝。正宜七十张公子，夜夜香衾比目鱼。
明-徐渭-《十月望十二月朔百舌群鸣连日腊朔之夜雷电彻》@万历十八年十二月之朔，百舌声声叫如昨。如朋唤友互答应，乃是气机使然诺。百舌小鸟尔，颛顼使之敢不听。雷电本大物，蛰藏已久矣。何为十一月，彻晓殷殷令人惊。电入我窗两三划，我疑是灯还未灭。起看灯花已落油已干，始知是电耳非关灯之残。气候变迁亦常事，山林老翁闲料理。十月十一月，连月苦大水。十二月来还未止，猛虎食人如食豕。百物价高宁倍屣，我亦左听右出耳。信知十说九是诡，不饮不啖拚已矣。宾来宾去无将迎，携榼提壶见好情。谑谈不把苍毛尘，偶语惟禁白玉京。几筵屏帐无家火，鞋袜衣衫多补丁。噫嘻吁！百鸟之语谁能解，百舌鸣冬或报瑞。年来世事怪，反常常反怪。安得公冶来，为鸟译出令人快。我所解者提胡卢，枝头劝我邻家沽。提胡卢，不知吾，少青蚨。
明-徐渭-《铜雀妓》@重泉锁玉燕，甗烛绕金蛾。君销陵柏土，妾断偃松萝。荐梦无云雨，留香别绮罗。愿为铜雀瓦，生死托漳河。
明-徐渭-《琉球刀（时客常山）》@单刀新试舞，双剑旧能轮。雨过腥闻血，风旋雪裹身。对环归思动，挂壁蒯缑尘。醉后时横看，终当赠与人。
明-徐渭-《春日过宋诸陵二首》@藁葬未须怜，生时已播迁。威仪非旧典，世代是何年。过客悲山鸟，王孙种墓田。回看陇头树，似接汴京烟。¤
明-徐渭-《春日过宋诸陵二首》@落日愁山鬼，寒泉锁殡宫。魂犹惊铁骑，人自哭遗弓。白骨夜半语，诸臣地下逢。如闻穆陵道，当日悔和戎。
明-徐渭-《金客》@君是邺儿非，黄须短褐衣。单身亡命去，虏首卖钱归。业旷家人弃，门寒结客稀。自知终有用，穷巷且藏机。
明-徐渭-《赋得战袍红（时少保公得琐瞎刺制袍，命赋）》@海罽染啼猩，征袍制始成。春笼香共叠，夜帐火俱明。自与鹑旗映，还宜蟒绣萦。战归新月上，脱向侍儿擎。
明-徐渭-《严先生祠》@碧水映何深，高踪那可寻。不知天子贵，自是故人心。山霭消春雪，江风洒暮林。如闻流水引，谁识伯牙琴。
明-徐渭-《怀陈将军同甫（时镇滇，汉凿昆池于长安，而》@飞将远提戎，翩翩气自雄。椎牛千嶂外，骑象百蛮中。铜柱华封尽，昆池汉凿空。雁飞真不到，何处寄秋风。
明-徐渭-《初入京瞻宫阙》@城中夷夏极，天上帝王家。西内宸居逼，南都鼎地赊。乌啼御沟柳，象散阁门花。昨到贫方朔，封书载几车。
明-徐渭-《聚法师将往天台止其徒玉公庵中余为留信宿（》@欲向天台去，先为剡水寻。秋行万山出，夜宿一庵深。燕语调花气，猿啼带讲心。年年梁石兴，送尔益沈吟。
明-徐渭-《哀周郑州沛二首》@莫以拘挛辈，交攻放达偏。穷如知老后，乐似欠年前。匣藻鲛俱泣，园花石共迁。伤心能几辈，教我不潸然。¤
明-徐渭-《哀周郑州沛二首》@雪涕寻前谊，敲门忆昨晨。枭卢呼未歇，虾蟹醉仍频。日者过荒馆，霜颠破角巾。飘零霎如此，昨日故将军。
明-徐渭-《赋得风入四蹄轻四首》@骏马四蹄风，形容有杜公。一尘不动外，千里飒然中。白草连天靡，苍鹰蹋翅从。檀溪不须跃，随意过从容。¤
明-徐渭-《赋得风入四蹄轻四首》@爱妾换初酬，将军蓦紫骝。飕飕只闻响，阵阵不禁秋。练影难长曳，房星易一流。路旁看不细，多是失回头。¤
明-徐渭-《赋得风入四蹄轻四首》@借将从虎物，并去翼龙腓。戍削才辞枥，崩轰已破围。寒呼随踠起，黑旋裹鞍飞。曾听将军说，双双碎铁衣。¤
明-徐渭-《赋得风入四蹄轻四首》@赤骥本龙精，行时不是行。看迟八尺影，过急一团声。带烙成骈死，嘶盐了此生。孙阳何处是，泪尽大行程。
明-徐渭-《道场山赠栖云禅者》@古塔临空宝阁欹，云峰上去路逶迤。山田获稻僧人出，湖水行舟落叶移。风静鸟翔施饭石，日斜鱼聚放生池。远公心地元无住，却共飞云此住持。
明-徐渭-《君从》@君从闽海下南昌，正值中官降玉皇。龙号真人亲拜斗，绣衣使者自焚香。坛中祝寿千官满，宫里传幡两道长。不是薄游江海客，何由得睹此辉光。
明-徐渭-《九重》@九重忧隐德如汤，祷祀坛傍夜有光。旱魃正逢周甲子，神君俱集汉明堂。绣成幡盖虹双引，挂定琉璃水一行。闻说词臣咸萃止，抽毫拂素侍君王。
明-徐渭-《保安州（寄青霞沈君）》@终军愤懑几时平，远放穷荒尚有生。两疏伏阶真痛哭，万人开幕愿横行。朝辞邸第风尘暗，夜度居庸塞火明。纵使如斯犹是幸，汉廷师傅许谁评。
明-徐渭-《奉送同府潘公募兵广东二首》@使君佐郡俨行春，开府知名下令新。手挈万金收死士，身藏半绶见乡人。部分卷甲趋春雨，弩矢成行夹画轮。引向辕门投谒罢，试看主客集鱼鳞。¤
明-徐渭-《奉送同府潘公募兵广东二首》@亲承节命远征兵，暂侍高堂锦服明。横海旧多经战士，狭斜新识少年名。宿依山店樵苏寂，行负藤于结束轻。来往莫须愁道远，明春专待破番营。
明-徐渭-《寓穿山感事》@荒城临海一山围，何事东方滞衮衣。晓日每看牙将集，秋风自送远人归。霜寒戍草嘶征马，潮落江门露钓矶。欲请长缨何处是，且寻酒伴扣荆扉。
明-徐渭-《从少保公视师福建抵严宴眺北高峰同茅大夫沈》@晋公雅望复英姿，坐领楼船远视师。夜半自平淮蔡日，秋深同上华山时。军营列岸江全绕，骑火穿林席屡移。却说陪游宾从美，不妨帐底有风吹。
明-徐渭-《与客登招宝山观海遂有击楫岑港一窥贼垒之兴》@沧海遥连雉堞明，登临喜共幕宾清。千山见日天犹夜，万国浮空水自平。不分番夷营别岛，愿图方略至金城。归来正值传飞捷，露布催书倚马缨。
明-徐渭-《宿长春祠夜半朱君扣榻呼起视月》@长春明月夜阑干，起视当眉尺五间。千里林光俱浸水，一杯江气亦浮山。似闻隔岫吹长笛，欲唤真官语大还。忽忆广寒清冷甚，有人孤佩响珊珊。
明-徐渭-《恭谒孝陵正韵》@二百年来一老生，白头落魄到西京。疲驴狭路愁官长，破帽青衫拜孝陵。亭长一杯终马上，桥山万岁始龙迎。当时事业难身遇，冯仗中官说与听。
明-徐渭-《答赠盛君时饮朝天宫道院》@长安道院一牵裳，司马筵中再举觞。柿叶学书才不短，杏花插鬓意何长。药沉绿醑家厨酿，霜折红蕉道观房。坐里黄冠三两辈，醉来相与说先皇。
明-徐渭-《宫人入道（明月，宫女名）》@昭阳队里混铅华，垂老参师日半斜。不向秋风怨团扇，却教明月进琵琶。朝留楚簟身为雨，夜绣茅君线作霞。见说缑山闲姊妹，尚论恩宠旧谁家。
明-徐渭-《李长公邀集莲花峰》@马水雄关天畔开，貂储暇日更登台。高山似为遮胡设，折磴偏能勒骑回。杯杓催时严黑雨，琵琶隔座揽轻雷。须臾卷地寒风急，似送荆卿易水来。
明-徐渭-《邦宪死（朱氏而侠。）》@远从黄浦白波边，泪尽枯鱼黑索前。共许相逢还几度，讵知此别即千年。白杨树下多风起，广柳车中少客眠。见说吴门塘上曲，才歌高士即潸然。
明-徐渭-《送郑职方》@高皇宝鼎北平迁，羽卫犹屯万灶烟。养虎最宜防猝饿，调鹰莫更使多眠。长江水绿千矛闪，大树旗红一的县。匹马不嘶穿垒过，知君此际气翩翩。
明-徐渭-《赠辽东李长君都司》@公子相过日正西，自言昨日破胡归。宝刀雪暗桃花血，铁铠风轻柳叶衣。百口近来余几个，一家长自出重围。禅关夏色炎如此，听罢凄霜杂霰飞。
明-徐渭-《徐州（将登黄楼，问枣下之妇）》@今岁青青陇麦稠，去年河水过堤流。无家不自波中出，有鳖都经树杪游。枣叶双扉询翠袖，柳根一面护黄楼。泗州潭底猕猴老，不信今还锁泗州。
明-徐渭-《驾归自阅群望于衢恭赋（三月三日）》@桃李晴曛禁苑烟，銮舆新幸北郊旋。团花靺鞈春日，细柳旌旗拊髀年。一道甲光将雪借，千群马色截云鲜。谁兼将帅为天子，共喜文皇九叶玄。
明-徐渭-《寿吴宣府》@近来宣府息烽埃，台吉求生款镇台。笑引双椎胡女拜，传呼万帐令公来。艾年佩鹊宁非早，薇省垂鱼不待推。报与江南春信道，题诗寄处陇梅开。
明-徐渭-《燕子楼》@牡丹春后惟枝在，燕子楼空苦恨生。昨泪几行因拥髻，当年一顾本倾城。分为翡翠笼俱老，讶道泉台伴不成。犹胜分香台上妾，更无一个哭西陵。
明-徐渭-《驾幸月坛群望西街》@玉露清秋湛碧空，金舆夕月引群工。红云自结龙文上，彩仗如移桂影中。壁畔常仪端捧鬯，郊西新魄正垂弓。布衣久分华山侣，笑向归驴堕晚风。
明-徐渭-《九月十六日游南内值大风雨归而雪满西岫矣》@宝树琼台夹梵轮，星坛月宇讵非神。从来天上游俱梦，说向人间恐未真。风雨故梢铜网翼，鱼龙欲活石桥麟。寻诗正是回驴处，忽面西山雪照人。
明-徐渭-《闻都督再迁山西武宁》@胡床雪夜斗牛裘，亲待回探夜不收。蓟比咽喉此为最，山西将帅尔称优。千金粉面捐厮养，百鞘朱提买络头。倒死潇拦姑诺诺，大宛终败匿骅骝。
明-徐渭-《自坌道走居庸雪连峰百仞横障百折银色晃晃故》@昨夜飞花苦不多，朝来起视白峨峨。一行裘帽风中去，半日关山雪里过。银髻望夫高入汉，玉屏随客折成河。中间一道明如线，四角红毡拥数骡。
明-徐渭-《重修乾清宫成迎慈圣再御（辅臣用此题选翰庶》@阊阖重新紫极熙，姬姜再御宝軿移。慈颜既近趋承易，圣体犹冲保护宜。鸟换歌筵前日曲，花繁辇路旧时枝。一人奉养兼天下，大孝鸿名万古垂。
明-徐渭-《读文信公仙岩祠集焚吊》@每疑天意不分明，枉杀呼天问屈平。诸葛既难扶后主，庐陵何用产先生。停舟此夜艰危地，出户当年叹息声。脑子不灵尤怪事，竟将腔血洒燕京。
明-徐渭-《寄上海诸友人》@双鱼岁晚渡江津，笋饭犭屯羹又换春。弃印可望天上客，射书元属海东人。天愁夜幕铃偏急，栅暗缧藤鼠正巡。湖水万重兰芷隔，因君还上佩芳身。
明-徐渭-《清凉寺云是梁武台城》@萧梁台殿一灰飞，荠麦清明雉兔肥。坏榜几更金刹字，饥魂应烂铁城围。东来镜折龙潭水，北去芦长燕子矶。千古兴亡真一梦，隔江闲数暮鸦归。
明-徐渭-《兰亭次韵（相传萧翼窃《兰亭记》掀阅，百花》@长堤高柳带平沙，无处春来不酒家。野外光风偏拂马，市门残帖解开花。新觞曲引诸溪水，旧寺岩垂几树茶。回首永和如昨日，不堪怅望晚天霞。
明-徐渭-《某君见遣石磬》@泗上归来动隔年，亲提浮磬与泠然。一除梵版裁云俗，再扣哀鹂绕竹圆。老去固难腰似折，贫来直到室如悬。闲窗重理当时架，数杵香残客话边。
明-徐渭-《伍公祠》@吴山东畔伍公祠，野史评多无定时。举族何辜同刈草，后人却苦论鞭尸。退耕始觉投吴早，雪恨终嫌入郢迟。事到此公真不幸，镯镂依旧遇夫差。
明-徐渭-《岳公祠》@墓门朱戟碧湖中，湖上桃花相映红。四海龙蛇寒食后，六陵风雨大江东。英雄几夜乾坤博，忠孝谁家俎豆同。肠断两宫终朔雪，年年麦饭隔春风。
明-徐渭-《访李岣嵝山人于灵隐寺》@岣嵝诗客学全真，半日深山说鬼神。送到涧声无响处，归来明月满前津。七年火宅三车客，十里荷花两浆人。两岸鸥凫浑似昨，就中应有旧相亲。
明-徐渭-《某伯子惠虎丘茗谢之》@虎丘春茗妙烘蒸，七碗何愁不上升。青箬旧封题谷雨，紫砂新罐买宜兴。却从梅月横三弄，细搅松风炧一灯。合向吴侬彤管说，好将书上玉壶冰。
明-徐渭-《钱王孙饷蟹不减陈君肥杰酒而剥之特旨》@鲰生用字换霜螯，待诏将书易云糕。并是老饕营口腹，省教半李夺蛴螬。百年生死鸬鹚杓，一壳玄黄玳珻膏。不有相知能饷此，止持齑脯下村醪。
明-徐渭-《上督府公生日诗（并序）》@嘉靖己未秋九月廿有六日，恭逢督府胡公之生辰，于是文武吏士及乡大夫士若耆旧宾客，以公自镇抚以来，功在东南者实大且远，乃相与各抱其所有，以为公长久祝。而公于今年春夏之交，受诸道告捷之后，奏凯天阙，戢兵海隅，民物熙和，甸宇清廓，惟兹嘉诞，适届其时，萸菊交芳，天日俱朗，旌旗应爽气而弥肃，铙吹协商飚而并远，庆者云集，万众一辞，比之往昔，益为隆盛。某小子叨沐宠荣间，尝一佩笔操铅以奉侍幕下，虽愚贱少文，不敢自附于众人之后，至于仰清光，祝久远，其心固无异于众人也。谨撰长篇一首，凡百句，奉伏门下，以充献寿之礼。自知拙陋，无所发抒，然慕恋恩私，欣喜盛事，自不能已于言耳。远曙轻笼海色苍，凉釭新荐菊英黄。清秋此日逢华诞，绣褓当年绕异香。地与人文增气象，天为王国产祯祥。壮猷未老如方叔，秘略曾传似子房。初捧兵符分虎竹，再衔使命驭龙骧。森罗岛屿诸夷会，锁钥门庭一面当。刁斗不传人自乐，牙旗欲动势偏扬。雄豪定远遥辞汉，宽大汾阳近在唐。管领华夷新士马，扫平吴越旧封疆。曾先突骑重围里，亲式鸣蛙大道旁。已遣严兵营细柳，更教长剑倚扶桑。三承宠锡恩何渥，一受深知德愈光。定有姓名题御扆，每勤赏赐到遐荒。千龄素质双麋鹿，五色奇毛两凤皇。国有昌符臣协吉，家承严训子征良。田单下狄亲鸣鼓，姬旦居东久缺斨。屡触歊炎辞羽盖，转巡郊野憩甘棠。军中作气频投石，阵里筹机捷探囊。敞日辕门标大纛，浮天水寨集余皇。雕弓并月名繁弱，宝剑冲星出豫章。几处名香迎马首，数群长鬛夹车箱。量兼沧海涵诸岛，身作长城障一方。万里星辰罗北极，百番贡道出东洋。曹彬赐剑权偏重，庾壳登楼兴合狂。引至偏禆坚誓约，邀还宾佐据胡床。鲸鲵久已封京观，翡翠行看出越裳。讵止芳名流简册，还将伟绩著旂常。功成淮蔡应趋阙，路涉燕齐好待粮。将相位兼劳出入，君臣道合致平康。山城令节茱萸发，高宴华轩锦绮张。日照花明诸乐作，风吹帐启众宾藏。鹤鸣浪响闻天汉，芝灿浮光到羽觞。竞取良辰占上寿，复欣嘉会嗣重阳。树联月桂辉花萼，斗近天河挹酒浆。黑齿呈歌须译问，文身献舞傲专场。地连玄峤仙常集，候傍黄钟日渐长。共以精诚抒华祝，况兼佳丽属钱塘。鲰生本住山阴里，浪迹疑乘海畔航。城下钓鱼怀漂母，堂前结客忆周郎。未逢黄石书谁授，不坠青云志自强。抱玉已怜非楚璞，吹竽那识动齐王。幸因文字蒙征檄，时佩菅毫侍琐廊。綦履东西鱼共丽，戎衣左右雁俱翔。县知陈阮时游魏，岂乏邹枚并寓梁。博采燕昭期致骏，曲存宣父爱非羊。众人国士阶元别，知己蒙恩心所量。自分才难堪记室，人疑待已过中行。构成燕雀犹知贺，报取琼瑶未可偿。偶值高门挂弧矢，且赓小雅赋桑杨。却惭未协宫商调，莫并当筵巧奏簧。
明-徐渭-《督府明公新膺加荫（加太子太保、左都御史。》@连天沧海抱江洲，节钺东临今几秋。早遣通儒招粤尉，远传片檄到蛮陬。寇当剧处连营破，酋若逋时举族收。万里华夷冯控制，一方文武备咨谋。献俘不用陈兵见，对客频听借箸筹。名将始知今亦有，元勋岂独古难酬。近衔丹诏恩何渥，遥领青宫秩更优。幕卷共瞻新换服，旗开尚见旧县斿。春涛拍海风俱息，夜柝鸣边月正流。建业既趋功可让，太原未下赏还留。兰台本取银章绾，鹤禁谁扶宝辇游。将帅并兼储副托，封章应掌百寮纠。召公遗烈由孙显，曹璨英风与父俦。世禄永延盟带砺，属车前导护宸旒。东山久已淹姬旦，南服从来用武侯。燕颔果封终入汉，鬯卣将锡定于周。军书羽集裁偏暇，湖水冰涵望尽浮。翠幰行堤花绕树，锦筝停曲鸟窥楼。几年载笔承英盼，四海为家只浪投。授简真惭称记室，逢人交庆识荆州。追陪有分尘清宴，著述无能付短讴。即拟汉家麟阁上，看题姓字最高头。
明-徐渭-《蛙声》@红芳绿涨绿连天，夹岸蘼芜匝涧湾。别有鼓吹喧渡口，不教蚯蚓叠阳关。殷郎咄咄书空易，汉吏期期奉诏难。华苑公私猜典午，荜门佶屈课殷盘。连营甲卒枚前哄，塞寺沙门咒后餐。蟾蜍借月喑何谓，科虬萦波字与翻。蒲潦溽蒸号太酷，梅风飘荡控宜寒。使车南诣雕题译，贝叶西来渼舌弹。金响侠徒丸尽落，佩垂战士怒弥殷。谐语就笞方乞半，孤雏隔乳未啼残。韩冯枕荷愁喧寐，戴胜降桑许聒眠。利口啬来儳喋喋，薄言钲罢鼓阗阗。咽竞笳乌不得晓，杂沸莲露几时圆。迢迢来度天姬帐，閤閤回惊钓者船。摇繁藻镜驱成瀫，韵碎菱丝讵可穿。寄语草深瓜烂处，急呼即且备蚿怜。
明-徐渭-《数年来南雪甚于北癸未复尔人戏谓南北之气互》@阴阳北去随南客，雨雪南来自北天。雨烂胡弓知几岁，雪高越瓦已三年。偶然尽海迷辽鹤，不是登桥听杜鹃。吠犬从今无一处，喘牛必问有诸贤。明明日向彤雰暗，杳杳玑笼紫雾悬。羲氏轮膏埋壁屑，滕公河水泻银钱。銛锋插戟包难见，深阱穿泉粉愈填。万里萧条昏井邑，千家凌夺失园田。疑花宿误群归羽，折竹真催几个圆。鼻醋酽寒先惯吸，羹盐调剂未堪煎。倾危作兔当山顶，搏控成狮向日边。借皎肥身灰象饱，吹柔害物素猫拳。绵针絮刺俱丛棘，玉瓣银筒假淤莲。阳德尽阏阊阖上，阴威直到祝融颠。华亭羽冀漫天久，上蔡鹰卢猎野偏。伍员江长潮正怒，三闾沙白骨新捐。稀如尸蛊穿云去，细似绳蝇点璧旋。急舞鱼鳞明扈跋，繁遮蝗阵暗霄骞。袁安卧苦僵犹得，解缙尸埋醉可怜。万事岂俱埋得尽，有时终露髑髅冤。
明-徐渭-《次夕降抟雪径满鹅鸭卵余睡而复起烧竹照之八》@把炬循除立断藜，鸦惊弹雪宿卬底。终宵有许垂鹅伏，片刻应能没马蹄。一一劈分舒阔掌，团团卷掷碎霜梨。红场尽海球争打，白鹭横江荻未栖。崩屋塌檐支正急，窥窗入窦倚相暌。后飞轻薄高难下，先引威棱导且齐。隔岁窖藏犹霰雹，群儿想象入狻猊。瓣觚出六摧桃李，瑞舛过三党稗稊。博浪金椎狙击遍，弥天白纛杀机提。鸾髡鹄赭吹毛尽，竹哭梅啼到骨披。穿重解深三窟兔，侵多不剩一丸泥。暗随鹏翼长沙拍，亮误鸡司短曙啼。灰尽挑残寒夜火，袍谁脱与故人绨。流苏既缟堪钩挂，粉的浑绵向镜低。风絮谢娘难可拟，烟芦罝客几成迷。公孙被幞凉如铁，子母蚨缗泻若澌。兽径易漫麋散迹，猎弓难放麝香脐。岩俱周处南山额，毳尽苏卿北海羝。鲛室百窗帘蛤蚌，羌胡一国水玻璃。饥脾苦逼长安殍，酸鼻寒凄宰相醯。叶尹如捐棺可玉，麻姑未老海堪梯。洪厓走汞流松外，穆满量珠赏竹西。绿鬓取裁髽髻样，金钗都换柰花鎞。儒齑瓦瓮盐艰糁，侠啖屠门蒜大臡。蝙蝠假仙摇石乳，蚺蛇冯胆搅银堤。将纫作盖俱成羽，取缀为裘尽是麑。鹰隼攫身功夺狗，牛羊埋角罪归鼷。轩辕镜色飞桥顶，欧冶镡霜掣剑溪。荡漾乾坤成玉合，纷纭翳膜刮金篦。杨妃暗粉玄宫发，卓氏綦巾皓首齐。此际胡云黄满塞，当年梁简赤曾题。霁微未必清钟磬，洒急如堪付鼓鼙。红袖共斟将共若，锦囊须佩却须奚。寒郊瘦岛吟成蛰，暖肉肥肌屏作闺。渐离荆卿僵易水，赵王代娣冷摩笄。瑶枝上汉参云雾，银鬛行天赌駃騠。并是凌寒贞岁柏，不同趋热媚权烓。亲淹上国裘曾敝，眼见金吾骑总缇。尽领熊罴供扫拂，别从雉兔较罟罤。高培粪梗团成菌，柔仿山毛嫩作荑。肖惨睢盰夔罔两，塑娇咽项女蝤蛴。妆涂恨少施肌发，刻画争先解佩觿。何事井喷烦蜥蜴，祇冯阴焰鹔虹霓。瓠犀璀璨排嫣齿，榴子龃龉堕老鹴。解榇紫襜鲜豹犊，俄穿翠豹化貂衤圭。宫奁镜暖因椒瑾，塞壁刀斜谢?鹈。木稼怕官谣杂谶，草干愁牧马频嘶。娲皇炼石霄犹漏，帝女烧铅杼懒挤。冻霤尖持燕匕首，明窗尘射魏刀圭。睥睨钉断于阗带，沙砾砻刓令尹圭。连日大酺粲尽掬，倾筐堆白取如携。骑都烂漫靡羊胃，庖坦纵横解犊飗。燕颔不醒颓锦帐，蛾眉邀醉叠金椑。即堪楚曲流宫徵，必唤齐伧许滑稽。荡甲摇犀明练组，长雕大镞拭弧錍。孤烟罢突真三日，破釜悬脐仅一黳。水木骑羊来代递，滕封弄雨各诃诋。心忧掘阅衣麻矣，狂走芄兰带悸兮。霎尔黄肠溲赑屃，俄然白骨葬鲸鲵。为灯跋烛须臾灭，沃锭消璆项刻赍。公向苍仪腾皓洁，竟忘赤地混缁黧。随飚过越迎关吠，度叶为花带鸟栖。蜂蛱误猜堪蜜蜡，清明才断正饧僰。西池万里吹黄竹，东郭双研赤鞮。想见穹酋鸣立，亲看床足缩趺騕。恰妨青帝迎春仗，无救朱炎病夏畦。压取刚条俱偃偃，试寻劲草但萋萋。几时千仞消凌褭，何处双桑赫海崿。形虎似盐虚晋俎，调梅无味枉商镌。蝗蟊未必沉三尺，甲拆先应了一刲。庄语夏冰虫定怪，赵衰冬日袄争徯。风偏助势长成练，月总输光不到犀。履薄有人愁坠谷，乘危无尽上埋奎。岂无黄道辜葵藿，翻以丹心许蒺藜。火急寄言青女道，添霜啼杀伯劳儿。
明-徐渭-《龛山凯歌六首（为吴县史鼎庵）》@短剑随枪暮合围，寒风吹血着人飞。朝来道上看归骑，一片红冰冷铁衣。
明-徐渭-《龛山凯歌六首（为吴县史鼎庵）》@红油画戟碧山坳，金镞无光入土消。冷雨凄风秋几度，定谁拾得话今朝。
明-徐渭-《龛山凯歌六首（为吴县史鼎庵）》@七尺龙蟠皂线绦，倭儿刀挂汉儿腰。向谁手内亲捎得，百遍冲锋滚海蛟。
明-徐渭-《龛山凯歌六首（为吴县史鼎庵）》@无首有身祇自猜，左啼魂魄右啼骸。冯将老译传番语，此地他生敢再来。
明-徐渭-《龛山凯歌六首（为吴县史鼎庵）》@旗裹金疮碎朔风，军中吮卒有吴公。更教厮养眠营灶，自向霜槽喂铁骢。
明-徐渭-《龛山凯歌六首（为吴县史鼎庵）》@夷女愁妖身画丹，夫行亲授不缝衫。今朝死向中华地，犹上阿苏望海帆。
明-徐渭-《内子亡十年其家以甥在稍还母所服潞州红衫颈》@黄金小纽茜衫温，袖摺犹存举案痕。开匣不知双泪下，满庭积雪一灯昏。
明-徐渭-《凯歌赠参将戚公》@战罢亲看海日晞，大酋流血湿龙衣。军中杀气横千丈，并作秋风一道归。
明-徐渭-《望夫石》@海天万里渺无穷，秋草春花插髻红。自送夫君出门去，一生长立月明中。
明-徐渭-《宴游烂柯山四首》@万山松柏绕旌旗，少保南征暂驻师。接得羽书知贼破，烂柯山下正围棋。
明-徐渭-《宴游烂柯山四首》@偏裨结束佩刀弓，道上逢迎抹首红。夜雪不劳元帅入，先禽贼将出洄中。
明-徐渭-《宴游烂柯山四首》@群凶万队一时平，沧海无波岭瘴清。帐下共推擒虎将，江南只数义乌兵。
明-徐渭-《宴游烂柯山四首》@帷中谈笑静风尘，只用先锋一两人。万里封侯金印大，千场博戏彩球新。
明-徐渭-《武夷山一线天》@双峡凌虚一线通，高巅树果拂云红。青天万里知何限，也伴藤萝锁峡中。
明-徐渭-《入武夷寻一线天道中述事二首（行渴，得岩妪》@花落花开隔水津，栈梯茅屋总堪邻。扁舟若不寻归路，便是武陵深处人。
明-徐渭-《入武夷寻一线天道中述事二首（行渴，得岩妪》@乞得琼浆一碗新，沿溪行尽渴生尘。云英只在桃花下，不肯呼来见外人。
明-徐渭-《雪中访嘉则于宝奎寺之楼店》@山径寻君重复重，小楼百尺卧元龙。安窗偏向梅花角，去映江天雪数峰。
明-徐渭-《武林馆中与徐仁卿同宿因赠三首（徐号天峰，》@楼上张灯倒瓦卮，自居东面唤人陪。须臾据案言兵事，鬃帽偏欹横两眉。
明-徐渭-《武林馆中与徐仁卿同宿因赠三首（徐号天峰，》@近来选士爱躯长，共说君家貌不扬。醉后忽呼高枕睡，虎头斜倚黑绳床。
明-徐渭-《武林馆中与徐仁卿同宿因赠三首（徐号天峰，》@长说边关好试材，幕中进止自须裁。连宵一骑重围里，不见钧州王秀才。
明-徐渭-《夏相国白鸥园二首》@白鸥池水拍天平，相对琼楼入太清。试问歌台生草处，当时曾许外人行。
明-徐渭-《夏相国白鸥园二首》@词客登临信笔裁，每于花谢笑花开。请观世上看花者，曾见花开不谢来。
明-徐渭-《阊门送别》@送到阊门日已西，自将光景比乌栖。平生不解依枝宿，今日翻成绕树啼。
明-徐渭-《寄徐石亭》@闻道名园盛牡丹，豪家欢赏到春残。自怜亦具看花眼，种菜浇畦不得看。
明-徐渭-《上谷歌四首》@少年曾负请缨雄，转眼青袍万事空。今日独余霜鬓在，一肩舆坐度居庸。
明-徐渭-《上谷歌四首》@遥忆前朝己巳年，六龙此去未南旋。黑云敢作军中孽，莫怪区区一也先。
明-徐渭-《上谷歌四首》@个个健儿习战车，重重壁垒铁围赊。尽教上谷长千里，只用中丞两臂遮。昨向居庸剑戟过，今朝流水是洋河。无数黄旗呵过客，有时青草站鸣驼。
明-徐渭-《宣府教场歌》@宣府教场天下闻，个个峰峦尖入云。不用弓刀排虎士，天生剑戟拥将军。
明-徐渭-《胡市》@千金赤兔匿宛城，一只黄羊奉老营。自古学棋嫌尽杀，大家和局免输嬴。
明-徐渭-《边词十三首（并客燕时到马水口及宣府之作）》@四壁龙门铁削围，枉教邓艾裹毡衣。莫言虏马愁难度，即使胡鹰软不飞。
明-徐渭-《边词十三首（并客燕时到马水口及宣府之作）》@牙兵个个是熊罴，别选奇才养作儿。试看阵云穿急处，一团蜂子拥人飞。
明-徐渭-《边词十三首（并客燕时到马水口及宣府之作）》@墙头赤枣杵儿斑，打枣竿长二十拳。塞北红裙争打枣，江南白苎怯穿莲。
明-徐渭-《边词十三首（并客燕时到马水口及宣府之作）》@立马单盘俯大荒，提鞭一一问戎羌。健儿只晓黄台吉，大雪山中指帐房。
明-徐渭-《边词十三首（并客燕时到马水口及宣府之作）》@十八盘山北去赊，顺川流水落南涯。真冯一堵边墙土，画断乾坤作两家。
明-徐渭-《边词十三首（并客燕时到马水口及宣府之作）》@黄酋堕马已成禽，汉卒争功被脱身。魂魄至今留黑石，兜鍪连岁落鱼鳞。
明-徐渭-《边词十三首（并客燕时到马水口及宣府之作）》@葛那颈险断胡刀，蓦手攀颏按得牢。归向镜中嫌未正，特搓过左一丝毫。
明-徐渭-《边词十三首（并客燕时到马水口及宣府之作）》@沙门有姊陷胡娃，马市新开喜到家。哭向南坡毡帐里，领将儿女拜袈裟。
明-徐渭-《边词十三首（并客燕时到马水口及宣府之作）》@汉军争看绣裲裆，十万弯弧一女郎。唤起木兰亲与较，看他用箭是谁长。
明-徐渭-《边词十三首（并客燕时到马水口及宣府之作）》@长缨办取锁娇娆，马上纤腰恐不牢。好把鸳鸯靴上脑，倩谁双缚马鞍鞒。
明-徐渭-《边词十三首（并客燕时到马水口及宣府之作）》@女郎那取复枭英，此是胡王女外甥。帐底琵琶推第一，更谁红颊倚芦笙。
明-徐渭-《边词十三首（并客燕时到马水口及宣府之作）》@老胡宠向一人多，窄袖银貂茜叵罗。递与辽东黄鹞子，侧将云鬓打天鹅。
明-徐渭-《边词十三首（并客燕时到马水口及宣府之作）》@姑姑花帽细银披，两靥腮梨洒练椎。个个菱花不离手，时时站马上胭脂。
明-徐渭-《上谷边词四首》@胡儿住牧龙门湾，胡妇烹羊劝客飧。一醉胡家何不可，只愁日落过河难。
明-徐渭-《上谷边词四首》@风吹干草没沙泥，啮草奔风马自蹄。却问骆驼何处去，大酋随猎未曾归。
明-徐渭-《上谷边词四首》@胡儿处处路傍逢，别有姿颜似慕容。乞得杏仁诸妹食，射穿杨叶一翎风。
明-徐渭-《上谷边词四首》@骆驼见柳等闲枯，虏见南醪命拚殂。倒与鸱夷留一滴，回缰犹作卯儿姑。
明-徐渭-《琉璃河》@水怪从来畏铁腥，十寻铁棒压流横。风雷自古无回避，也截蛟龙别处行。
明-徐渭-《送林某》@野客年来百事休，也怜歌板去难留。若为化作沿江柳，直管莺声到岸头。
明-徐渭-《漫曲》@闻道张家燕子楼，青罗小帽急梳头。花枝谁肯先春老，无奈风吹雨打愁。
明-徐渭-《画两僮枕帚而睡疑是寒拾应人索咏》@人间何日不尘生，扫到何年扫得清。输与天台双行者，睡弯苕帚午鸡鸣。
明-徐渭-《画高岭莫行僧众》@知是峨眉第几盘，客僧愁宿日低山。头陀指与烟生处，只隔红霞四五湾。
明-徐渭-《王元章倒枝梅画》@皓态孤芳压俗姿，不堪复写拂云枝。从来万事嫌高格，莫怪梅花着地垂。
明-徐渭-《画梅时正雪下》@谁写孤山伴鹤枝，早春窗下索题诗。今朝风景偏相似，是我寻他雪下时。
明-徐渭-《竹》@昨夜窗前风月时，数竿疏影响书帏。今朝拓向溪藤上，犹觉秋声笔底飞。
明-徐渭-《水仙杂竹》@二月二日涉笔新，水仙竹叶两精神。正如月下骑鸾女，何处堪容食肉人。
明-徐渭-《郭恕先为富人子作风鸢图偿平生酒肉之饷富人》@柳条搓线絮搓绵，搓够千寻放纸鸢。消得春风多少力，带将儿辈上青天。
明-徐渭-《郭恕先为富人子作风鸢图偿平生酒肉之饷富人》@我亦曾经放鹞嬉，今来不道老如斯。那能更驻游春马，闲看儿童断线时。
明-徐渭-《郭恕先为富人子作风鸢图偿平生酒肉之饷富人》@缚竹糊腔作鸟飞，崩风坠雨烂成泥。明朝又是清明节，斗买饧糖柳市西。
明-徐渭-《郭恕先为富人子作风鸢图偿平生酒肉之饷富人》@江北江南纸鹞齐，线长线短迥高低。春风自古无凭据，一任骑牛弄笛儿。
明-徐渭-《郭恕先为富人子作风鸢图偿平生酒肉之饷富人》@村庄儿女竞鸢嬉，凭仗风高我怕谁。自古有风休尽使，竹腔麻缕不堪吹。
明-徐渭-《郭恕先为富人子作风鸢图偿平生酒肉之饷富人》@春来偏与老人仇，腰膂如弓项领柔。看鹞观灯都好景，正难高处去抬头。
明-徐渭-《扇图》@渺渺平沙四望通，天涯双树立秋风。画工不解寒鸦意，写入隋堤绿柳中。
明-徐渭-《画跃鲤送人》@鳞鬛不殊点额归，丰神却觉有风威。不添一片龙门石，方便凡鱼作队飞。
明-徐仙-《偶作》@静里乾坤不计春，非非是是任纷纷。醒原醉白今何在，云外青山山外云。
明-徐献忠-《自小晦至西晦与曹新昌议民事》@行县淹朝雨，盘山转路迟。溪声连壑起，云气并峰移。候鸟催耕急，梯田贴石危。农官方在野，端为有年期。
明-徐献忠-《癸卯应朝北上晴泊清口》@野泊斜阳近，江村乱水明。帆樯千客语，凫雁一群轻。冻啮寒沙浅，风离古烧平。昔年淮上月，犹自照韩城。
明-徐献忠-《金陵》@南朝王气昔分明，盛业千年始作京。春树久迷江总宅，寒江长傍秣陵城。三山落日明秋练，六苑轻风动早莺。闻说高皇初驻跸，阅江麾盖定专征。
明-徐献忠-《奉怀射陂朱子》@久别乌程令，经秋思转微。林光暮烟发，菊气早寒归。出县看山近，开衙报客稀。还将萧瑟意，遥逐白云飞。
明-徐献忠-《携孺子果定居吴兴守望》@湖上云山费扫除，半生心迹始酬予。兵戈转眼催人老，旅食随年作计疏。鸿宝竟难参洞箓，阴符只合让农书。郊坰不作南阳隐，行路人犹说草庐。
明-徐雄-《春日看花之作》@才子乘春览物华，锦囊诗句向人夸。东风二月长干路，几树垂杨扫落花。
明-徐学谟-《醉中题醉人图》@我从燕山望京阙，五陵豪客伤离别。相逢不饮君奈何，瓮泼葡萄色如血。须臾吸尽三百壶，西陵之日驱金乌。眼中谁是高阳徒，醉来忽见醉人图。图中之人谁最醉，美而崟者眦如泪。翻身跳浪招且号，夜半山精引群魅。东隅之叟颓不禁，拥垆鼻作苍蝇吟。梦中舒拳赌六博，犹呼一掷千黄金。蹲者阴崖仗馁虎，走者风舠荡小橹。何人仰面狮作吼，何人歌咽水升戽。何人露顶发不梳，咄谁持酒浇其颅。何人掉臂挥大斗，一沥沾唇苦于茶。谩道真珠兼琥珀，翠屏锦缛声喀喀。流涎残沫迸地走，珊瑚铺满金吾宅。众中饮者谁最多，裒衣之客倾江河。恰如廉颇老善饭，眼看醉者皆么麽。么麽累累何足较，或鼓或泣或大啸。玉山自在谁能推，欲上青天挽双曜。刘伶毕卓俱尘埃，幕天席地安在哉？今宵不闻妇人语，明日看花我复来。
明-徐学谟-《喜宋山人夜过府署》@南纪萧疏老客星，鹅池遥忆草堂灵。满城何处堪携杖，深夜相过闻扣扃。秋远江声寒小簟，月高乌影在闲庭。自来公府无拘束，一任狂歌醉复醒。
明-徐学谟-《省僚夜集南馆观教坊乐部》@一去湘江散酒徒，重开蛮馆夜呼卢。休怜前席心飞动，且问当年兴有无。老去梨园犹黑发，春来桃树更玄都。醉看残月摧归客，谁倩玲珑马上扶。
明-徐学谟-《贾傅祠》@一疏危明主，千秋怨未平。湘累如有待，宣室竟无成。夜雨湖南草，春风江上城。可怜卑湿地，还复祀先生。
明-徐颍-《巫山高》@黄金粪牛裂西土，碧钗十二惊折股。巴猿三咽吊瑶姬，行人泪续襄王雨。斫黄蘖，制为篙。蜀江苦，巫山高。
明-徐颍-《见落花》@流景忽西靡，芳树春易迁。落花与白发，不得相周旋。持此汲汲心，讵敢恋百年。陈酒开古书，其人已如烟。逝者勿复见，但为饮者怜。
明-徐颍-《方正学先生墓》@赤凤巢焚尚覆雏，一抔翻荷主恩殊。冶城无铁铸肝胆，石甃何人藏发肤。信史直须求草野，鸱皮幸不殉江湖。空怜粉壁多生气，难绘当年负扆图。
明-徐颍-《西岳》@拔地莲花在，多年玉井湮。黄河西有影，云栈四无邻。冰窟难成水，枫香渐化人。夕阳不易落，闲立数三秦。
明-徐颍-《塞下曲》@枯杨碛里久无春，盗得黄羊是汉人。骆马驮金输塞尽，不知何物铸功臣。
明-徐颍-《贫士行》@白蒿青柘颓垣中，三日烟爨始得红。故书簌簌委鼠向，向夕托宿如鹅笼。浊醪难赊值蚕月，归来西市瓶罍空。咄嗟枳花且多实，井底蕙草无春风。
明-徐庸-《晴竹》@白露团团楚天碧，凤凰叫起扶桑日。晴阳有影生竹枝，枝上鹧鸪啼不得。江云初定江风静，江水无波若明镜。照见灵妃一片心，隔岸清歌有谁听。翠华不来春杳杳，泪痕积血愁中老。锦瑟空弹五十弦，九疑数点烟中小。
明-徐庸-《题刘阮天台图》@白云苍霭迷行路，水复山重不知处。行过涧谷有人家，忽见东风万桃树。芳香艳态娱青春，花间得遇娉婷人。五铢衣薄卷烟雾，笑语便觉情相亲。神仙虽遇终离别，千古佳名自传说。天台山水至今存，桃源望断空明月。
明-徐庸-《君马黄》@君马黄，我马赤。君马紫丝缰，我马黄金勒。两马驰骋长安陌，相逢宛若曾相识。公子王孙天上客，玉鞭指点分南北。善和坊里多青楼，不知今夜谁家笛。
明-徐庸-《新弦曲》@蛮工擘茧冰丝香，旧弦未断新弦张。移宫换徵再三按，金雁钿蝉光历乱。怜新弃旧非偶然，始终那得长周旋。他日还当系裙带，世情如此君休怪。
明-徐庸-《玉阶怨》@宫院生秋草，流萤入夜飞。玉阶零白露，凉沁越罗衣。
明-徐庸-《湘中弦》@摐花含露荻含风，霄汉无云水接空。二十五弦今夜拨，沅湘江上月明中。
明-徐庸-《应转词》@疏树疏树，黄叶乱飘江路。西风吹鬓飕飕，景色浑如去秋。秋去秋去，塞外远人归未？
明-徐有贞-《感寓（三首）》@阿阁何巍巍，高梁入穹苍。飞梯十二重，宛在天中央。上当北辰星，下见列宿光。清风流绮疏，祥云自飘扬。我时临其上，分明望四方。山河遥郁盘，宇宙何茫茫。威凤去已远，群鸢并翱翔。缅怀轩辕氏，徙倚徒徬徨。¤
明-徐有贞-《感寓（三首）》@七月大火流，西风凉摵摵。熠耀飞荒除，络纬鸣虚壁。白露下漙漙，明星何历历。起视知夜深，斗柄当头直。披衣坐不寐，俯仰兴叹息。骎骎岁去逝，冉冉老将迫。人生天地间，还如逆旅客。一过不留名，徒生亦何益。¤
明-徐有贞-《感寓（三首）》@结装远行游，驱车北燕路。九月气早寒，河冰已堪渡。朝别黄金台，夕过望诸墓。其人安在哉，风烟宛如故。我欲一吊之，凄然感中素。战国方力争，智士得乘势。出谋契君心，一中如巧注。胡为被谗间，而弗永终誉。况持孔孟术，十往不一遇。虽复逾岁年，何如亟归去。
明-徐有贞-《古从军行（三首）》@塞下日无事，安坐不快心。相呼出塞外，驰猎穷山林。俯身搏猛虎，翻身射飞禽。归来割鲜饮，班坐榆柳阴。举杯劝同旅，一一手自斟。笑谓灭寇还，为君日挥金。¤
明-徐有贞-《古从军行（三首）》@朝来射黄羊，驰逐出塞游。忽闻匈奴至，万骑寇幽州。被袍不及甲，肘挟双刃矛。飞身入重围，手取单于头。归来饮辕门，独耻非伐谋。¤
明-徐有贞-《古从军行（三首）》@男儿事征战，所愿树奇勋。奈何作奴隶，生死随将军。寇来不得击，寇去我始闻。顾惭腰间剑，空有星斗文。岂不为主用，坐与铅刀群。身犹执麾盖，茅土何时分。
明-徐有贞-《羽林子（三首）》@珠袍年少子，名冠羽林中。独佩流星剑，双悬明月弓。陪游向何处，还入华清宫。¤
明-徐有贞-《羽林子（三首）》@羽箭插腰间，骍弓臂上弯。自来从日驭，常得近天颜。借问归何晚，长杨射猎还。¤
明-徐有贞-《羽林子（三首）》@相逢红尘里，勒马共徘徊。笑语不及了，同行忽见催。问当何处去，明日上之回。
明-徐有贞-《少年乐》@少年骑骏马，意气两相骄。驰骋春风里，人看满渭桥。
明-徐有贞-《拟唐宫行词乐（四首）》@仙台接建章，御道入长杨。户户开妆镜，人人试舞裳。禽歌天上曲，树散月中香。更觅延生药，年年乐未央。¤
明-徐有贞-《拟唐宫行词乐（四首）》@太液洞高秋，晴波入晚游。露香荷气润，云白柳风柔。红袖争牵缆，黄门学棹舟。君王回顾笑，妃子唱《齐讴》。¤
明-徐有贞-《拟唐宫行词乐（四首）》@万岁春游罢，还来宴紫微。炉薰清宝席，烛影荡绡帏。王子吹龙管，仙妃舞羽衣。君心殊未乐，潜召念奴归。¤
明-徐有贞-《拟唐宫行词乐（四首）》@绛阙楼台拥，琪园竹树齐。飘裳鸲鹆舞，激管鹧鸪啼。自会春长在，那知日易西。依稀化人国，解使穆王迷。
明-徐有贞-《迁秩之后闲居写怀》@生平谬拟作真儒，消得闲官只著书。微火厝薪犹自若，一绳维木欲何如。秋来忽动莼鲈兴，夜梦时寻水竹居。行止由天不由己，临风空复赋归欤。
明-徐有贞-《题画（二首）》@山下云连山上，溪西水接溪东。舟度白鸥飞处，人行绿树阴中。
明-徐有贞-《题画（二首）》@山路只通樵客，江村半是渔家。秋水矶边落雁，夕阳影里飞鸦。
明-徐于-《赠竹深堂鹤（为牧翁作）》@野鹤婆娑舞竹深，疏帘隐几对萧森。长鸣自吸三危露，独立孤含万里心。未许轩墀分气色，漫随鱼鸟看升沉。可因弹射年来甚，只是幽栖合在林。
明-徐于-《柳丝别意六首》@苏苏官柳曳轻烟，画出尊前离恨天。情债欲偿拚累劫，柳魂须返只明年。
明-徐于-《柳丝别意六首》@搅乱春愁是柳枝，销魂多在送迎时。风丝试舞才迎到，露叶含啼又别离。
明-徐于-《柳丝别意六首》@荡扬晴丝荡扬魂，不知何处断愁根。霏霏拂拂凝香雨，糁作青衫别泪痕。
明-徐于-《柳丝别意六首》@道旁摇漾拂离筵，相顾攀条涕泫然。始信有情无过柳，为君三起又三眠。
明-徐于-《柳丝别意六首》@搓丝撚缕玉楼西，倒浸春波碧欲迷。只怕苦风老雨后，不容飞絮不沾泥。
明-徐于-《柳丝别意六首》@舞罢苏台惹恨长，隋家宫怨入吴阊。生憎后夜梢头月，勾引春魂落女墙。
明-徐于-《春日漫兴追和六如先生韵二首》@不学寻真不坐禅，乌藤白帢且随缘。有时贳酒呼邻叟，排日寻花买钓船。鼠迹共依尘榻住，莺声欣傍小窗圆。阮生何事穷途哭，但坐茅茨便得仙。¤
明-徐于-《春日漫兴追和六如先生韵二首》@少年生事落吴阊，老大何妨转放狂。白傅堤边新酒肆，生公石畔旧词场。携来双鬓鸦雏色，舞去单衫鹊脑香。纵有闲吟非泽畔，不劳搔首问巫阳。
明-徐于-《素英还吴门别后有忆重赋长句请牧翁同作》@触忤闲肠旧置愁，追怜夜壑早亡舟。情牵嫩柳曾伤李，选唱新词绝似刘。投老余痴甘自笑，为花添瘦任人尤。惟凭月落孤衾梦，觅遍虚无更九州。
明-徐章-《题普春上人所藏谢孔昭画》@葵丘先生才绝奇，诗情画笔追王维。家君曾延主西席，讲罢我辈从游嬉。呼童时背锦囊出，宝马金鞍过南陌。春色不知何处来，柳花乱卷东风白。普春上人尤知心，相逢留坐长松阴。闲将瑶琴抚一曲，散作青天鸾凤吟。是时先生纵吟目，对景写成图一幅。兴阑人散夕阳西，长笑一声山水绿。先生仙游已十秋，至今惟有斯图留。持来索我赋长句，等闲成作古今愁。
明-徐章-《春日陪孟英陈先生游横山寺》@懒逐轮蹄走市廛，却来林下重盘旋。天开图画丹青绕，岚近楼台紫翠连。春水落花孤岛外，夕阳归鸟片帆前。闲情不独耽幽僻，为喜山僧似皎然。
明-徐章-《题梅送友》@万树笼香障白云，孤山深处隔尘氛。玉颜为惜君归去，却向东风瘦几分。
明-徐章-《入城访徐德昭》@家住湖山小洞天，数村鸡犬自风烟。因过城市逢君话，流水桃花又隔年。
明-徐祯卿-《拟萧子显春别曲（四首。以下迪功五集）》@杂草积色满河塘，杨柳覆额映娇黄。春心春望不可极，陇北辽阳俱断肠。
明-徐祯卿-《拟萧子显春别曲（四首。以下迪功五集）》@春风戏蝶一庭花，落日聚雀空城麦。半床敝帐掩朝寒，满镜新愁减钗泽。贞志宁忘陌上桑，同心共指西陵柏。¤
明-徐祯卿-《拟萧子显春别曲（四首。以下迪功五集）》@鸣鹂欲乱花发齐，江南草长绿叶萋。三边远戍十年妻，惊颜感候那不啼。
明-徐祯卿-《拟萧子显春别曲（四首。以下迪功五集）》@雾里纤纤新月光，机中少妇织流黄。可怜断丝不如泪，零落时续不能长。
明-徐祯卿-《诵陆厥李夫人歌因效其体咏汉武》@郁金臂上香，龙烛帐中光。昔时愁夜短，今时怨夜长。长夜怨，彻旦思。情漠漠，魂离离。新宫夜雨生香草，故苑秋风销桂枝。欣见帷中步，翻成梦里悲。
明-徐祯卿-《效何逊咏倡家》@帘栊秋未晚，花雾夕偏佳。暗牖通新烛，虚堂闻落钗。淅淅乌栖树，明明月堕怀。相思不可见，兰生故绕阶。
明-徐祯卿-《代炀帝寄内人曲》@藕丝一尺自言长，情人怀情那可量。愿得牵心渡淮水，勿畏风波作小伤。
明-徐祯卿-《拟谢朓邯郸才人嫁为厮卒妇》@靡靡辞掖庭，殷勤谢故媛。今朝一羽捐，宿昔千金选。自怨恩命薄，不恨红颜贱。夜雨长蘼芜，秋风入团扇。那忍见可怜，脱钗市玉燕。
明-徐祯卿-《效庾信作》@绮梁文桂刻，椒壁石脂漫。镜床雕孔雀，窗箔织青鸾。斜牖银河转，空庭白露团。梨花初浴雾，竹影尚低寒。不如纨帐里，谁复梦怀兰。
明-徐祯卿-《秋气篇》@边城秋气肃，夜惨角声长。废草烟中绿，寒云塞上黄。万里警烽火，十载忆河梁。闻砧俱掩泣，见月共愁乡。亦有观津妇，仍闻洛下妆。啼粉生阴藓，孤衾恋故香。当窗工织素，织指怯缝裳。络纬萧萧雨，蒹葭夜夜霜。镜尘深一尺，书泪漫千行。妾心岂畏晚，思君诚可伤。
明-徐祯卿-《步出西阊吟》@步出西阊里，草繁路如缕。四望何所有，遥见丘坟郁丱丱。悲风萧条百鸟声，寒日潜光昏黍稌。低徊步念不自已，魂魄终当归此土。还家语妻子，桃根摧伤李代腐。沈吟此曲不敢尽，恐君流酸彻肺腑。
明-徐祯卿-《落花怨》@青枝参差露华浥，落花辞春不能泣。芳闺年少对踌躇，有情无言空怏悒。落花含羞拟谢问，颜色与卿不相及。江上横波暮转深，江干燕泥生紫蘋。前程零落不可保，多谢娇痴薄命人。
明-徐祯卿-《榆塞叹》@榆塞西来草似烟，洛阳东望月如钱。回肠时时辘轳转，兰心夜夜膏火然。虫吟下床露入幔，天河沈沈云曼曼。青桐玉井一叶秋，满城寒砧星物换。空传草草一行书，谁寄遥遥千里叹。会日苦少别离长，人生失意恒过半。
明-徐祯卿-《王昭君》@辛苦风沙万里鞍，春红微淡黛痕残。单于犹解怜娇色，亲拂胡尘带笑看。
明-徐祯卿-《结客少年场行》@雪刃亲将报不平，千金购首未分明。醉游酒市无人识，自鬻朱门变姓名。
明-徐祯卿-《从军行》@远逐胡兵浃夜行，平明深雪陷龙城。重围三日无炊黍，犹突龙骓溃虏营。
明-徐祯卿-《大道曲》@长安楼阁互相望，户户珠帘十二行。绿水过桥通酒市，春风下马有垂杨。
明-徐祯卿-《羽林少年行》@宝马平驰过夕阴，飞丸遥堕掌中金。不知富贵缘何事，偏动青楼瞥见心。
明-徐祯卿-《塞上曲》@风急交河水正浑，黄沙日落战云昏。牛羊满地干戈里，独立营门望五原。
明-徐祯卿-《文章烟月》@风霜独卧闲中病，时节偏催壑口蛇。篱下落英秋半掬，灯前新梦鬓双华。文章江左家家玉，烟月扬州树树花。会待此心销灭尽，好持斋钵礼毗耶。
明-徐祯卿-《简伯虎》@麻纸功名笑浪传，如今袖手了尘缘。交朋零落看书札，花月萧条问酒钱。数里青山骑犊醉，一床黄叶拥秋眠。心期兀兀成幽病，谁与高人办草廛。
明-徐祯卿-《赠唐居士》@闲居嗒嗒醉呜呜，转觉微情与世疏。贫剩氍毹犹让鹿，病抛鱼肉久甘蔬。一龛碧火蒲团夜，十亩黄柑酒瓿车。兹事若成须报我，菟裘随地着吾庐。
明-徐祯卿-《用韵答伯虎》@高情聊混俗，文技本违时。心事难凭梦，流年尽入髭。青衫无贵骨，白首少相知。独有唐居士，频频慰小诗。
明-徐祯卿-《怀邢处士参》@梨花分月一枝明，吟着君诗绕树行。闻说里门多下马，若为人世可逃名。寂寥风雨眠僧舍，谈笑杯盘醊豆羹。数亩山田是吾志，与君终老饭香粳。
明-徐祯卿-《和叔英怀西崦》@日暮天寒犹旅舍，风霜裘敝故栖栖。悲伤世路吾怜阮，阔略时情子笑嵇。狼籍镜痕收白发，团圞灯影饭黄齑。此心合废功名愿，何况家山在崦西。
明-徐祯卿-《燕》@风暖池塘得意春，水芹烟草一回新。傍花掠羽差差影，冲雨归巢煦煦亲。眼底兴衰王谢宅，楼中思怨绮罗人。闲追往事如相话，只有侬家似旧贫。
明-徐祯卿-《独立》@独立溪烟絮帽斜，行人停路问三叉。儿童树底烧残叶，估客河中问酒家。日暮啄饥喧野雀，天寒争宿集荒鸦。官桥寂寞梅花发，愁见南枝又岁华。
明-徐祯卿-《和答石田先生落花（四首）》@不须惆怅绿枝稠，毕竟繁华有断头。夜雨一庭争怨惜，夕阳半树小淹留。佳人踏处弓鞋薄，燕子衔来别院幽。满目春光今亦老，可能更管镜中愁。¤
明-徐祯卿-《和答石田先生落花（四首）》@门掩残红树树稀，客车休访雨中泥。蜂攀故蕊将须护，鸟过空枝破血啼。半月帘栊风不定，一川烟景日沉西。先生卧病浑难管，拾得余英醉里题。¤
明-徐祯卿-《和答石田先生落花（四首）》@歌酒栏干事已非，玉人惆怅卷罗帏。可堪荏苒争先谢，更不踌躇各自飞。尽扫庭枝风敛怨，偶粘尘网雨冲围。今朝蝶似长安客，差况残春寂寞归。¤
明-徐祯卿-《和答石田先生落花（四首）》@飘荡东西不自持，多情牵惹有飞丝。恩私漫忆曾攀手，精魄难抛未冷枝。每戒儿童摇树戏，空烦道路隔墙窥。经春为尔添新债，开费清樽落费诗。
明-徐祯卿-《书海棠扇》@春风吹堕胭脂泪，散作妖花一树丹。可奈五更清梦短，杜鹃声歇雨丝寒。
明-徐祯卿-《观舞歌》@今夕何夕灯满堂，金钗夜舞华瑟傍。香风拍袂红霞举，玉腕矫矫凌虚翔。飘飘云步荡轻佩，八鸾协律鸣锵锵。花柔玉软两无力，宛转应节随低昂。蟠身蹲伏龟鹤息，延颈直跱螭龙长。明珠圆转盘四角，新莲袅娜波中央。繁歌急调相迫促，紫燕双入虚帘忙。粉脂凝汗朱颜发，明月空梁添素光。座中豪客燕赵产，快赏一举连十觞。吴才虽不胜杯酌，能握绮笔挥词章。聊酬一曲当缣素，清腕不让湓阳郎。湓阳涕泗苦不足，风流讵及吴才狂。
明-徐祯卿-《徐姬诗》@绕廊吟罢杨花句，欲觅杨花树已空。日暮街头春雪散，杜鹃无力泣东风。
明-徐祯卿-《追录旧作》@衡阳声断雁回踪，南国飘零烟莽中。纸幔燃灯寒夜雨，水楼吹笛菊花风。谁敲急杵催山月，独语愁心对草虫。病骨秋容两无赖，一樽挥袂泣飞蓬。
明-徐祯卿-《效闺中语（二首）》@小小亭台曲曲栏，支颐独倚悄无言。杨花飞处春衫薄，风信今朝第几番。
明-徐祯卿-《效闺中语（二首）》@绣罢还呼姊妹看，午风晴日满栏干。花间打散双蝴蝶，飞过墙儿又作团。
明-徐祯卿-《春思》@渺渺春江空落晖，旅人相顾欲沾衣。楚王宫外千条柳，不遣飞花送客归。
明-徐祯卿-《雨泊》@莲窝渡头燕双语，杨柳萧疏洒飞雨。五日舟行一日程，客梦邅回厌湾浦。溪烟卧水澹不流，沙草萦毛细难数。淹泊空滩归意迷，背雨来船自鸣橹。
明-徐祯卿-《游侠篇（以下《迪功集》）》@四牡饬朱轩，侠气何翩翩。夕骛邯郸道，朝驰函谷关。千金饰冠剑，宝服芳且鲜。徒御若云浮，周道直如弦。堂中养死士，被服皆珠纨。枥马厌粱肉，贝甲委如山。片言倾五岳，万乘慕其贤。诸侯奉白璧，为寿卮酒前。合从连赵魏，驾毂出齐燕。仗剑归质子，矫节夺兵权。皦皦日中议，歃血重一言。鸡鸣脱虎口，狗盗乃获全。天地相荡蚀，四海如沸渊。凭轼一抵掌，解纷谈笑间。纵横负奇节，逸气盖八埏。慨慷功名会，何言七尺捐。策勋山河溢，流光竹帛镌。何为坎壈士，抚剑独长叹。
明-徐祯卿-《猛虎行》@上山晨采樵，下山逢猛虎。深林丛薄不可度，熊貔巉岩兮向我怒。虎欲食我低头据地而长号，使我心悲泪如雨。舍中无人，言父与妻。爨下又无食，使我孤儿啼。拔剑前致词：“尔胡不仁至此为！凌牙锯齿，食人之肝。拒骨而撑尸，膏血布川谷。乌衔其肉，倒挂东南枝。”恻恻草野中，行哭声正悲。娇女行采桑，道逢野虎抟食之。沧浪之天更不慈，猛虎瞑目若摇思。便复舍我置道傍，我欲东归河无梁。绵绵邈邈，思我故乡。嗟尔行路人，猛虎当关慎莫行，思我父母多苦辛。吁嗟猛虎白额狸斑而黑文，何不渡河而去从彼豺狼群？城中咆哮竟夕闻，吾将诉汝泰山君。《猛虎行》且莫歌，泰山之君奈若何！
明-徐祯卿-《苦寒行》@凛凛朔气运，悠悠玄象驰。北鄙何萧条，漠野恒凄其。崇霜依岫结，峨冰凭岸滋。飞砂塞门来，胡马厉长悲。漂漂密雪兴，叆叆繁云垂。穷兽啼原泽，饥乌号树枝。无衣叹秦风，卒岁咏豳诗。伊予炎荒士，飘飖寄边陲。风土有本性，狐貉非所宜。饮浆岂执热，怀纩犹抱絺。处燥常畏疡，久凉诚恶痺。寄谢父与母，游子难久居。
明-徐祯卿-《白甿歌》@三星烁烁花满堂，素腕盈盈出洞房。垂罗映頠耀明妆，皦若云中开月光。流情盼君君莫忘，停歌节舞进玉觞，愿君安坐夜未央。旨酒千壶列东厢，美人如花娇北堂。齐歌合舞圣世昌，愿得欢娱永未央。脂车秣马且踟蹰，百年之会忽须臾。东流之水西飞乌，今我不乐何为乎？
明-徐祯卿-《鹞雀行》@白鹞捉黄雀，斜盘下九天。岂知南山侧，复有虞人弦。一发中双翼，忽毙青云端。行人皆抚掌，仰视落飞翰。弓矢悬马头，少年坐雕鞍。持归咸阳市，百鸟争聚观。美酒白玉缸，肉腊黄金槃。乐哉今日宴，四座争万年。
明-徐祯卿-《将进酒·将进酒》@将进酒，乘杜康。大白砗磲为罂锦，作幂燕京字琥珀。朱缗三千酒一石，君呼六博我当掷。盘中好采颜如花，鸳鸯分翅真可夸。壶边小姬拔汉帜，壮士失色徒喧哗。拉君髯，劝君酒，人间得失那复有。男儿运命未亨嘉，张良空槌博浪沙。秦皇按剑搜草泽，竖子来为下邳客。一朝崛起佐沛公，身骑苍龙被赤舄。灭秦蹙项在掌间，始知桥边老人是黄石。狂风吹沙涨黑天，天山雪片落酒筵。锦屏绣幕不觉暖，齐讴赵舞绕膝前。人生遇酒且快饮，当场为乐须少年，何用窘束坐自煎。阳春岂发断蓬草，白日不照黄垆泉。君不见刘伶好酒无日醒，幕天席地身冥冥。其妻劝止之，举觞向天白，妇人之言不足听。又不见汉朝公孙称巨公，脱粟不舂为固穷。规行矩步自衒世，不若为虱处裈中。丈夫所贵岂穷苦，千载倜傥流英风。人言徐卿是痴儿，袖中吴钩何用为。长安市上歌击筑，坐客知谁高渐离。我醉且倒黄金罍，世人笑我驩糟而扬醨。吁嗟！屈原何清，渔父何卑。鲁连乃蹈东海死，梅福脱帽青门枝。明朝走马报仇去，襄子桥边人岂知。
明-徐祯卿-《江南乐八首代内作》@生长在江南，不爱江北住。家在阊门西，门垂双柳树。
明-徐祯卿-《江南乐八首代内作》@阳春二月时，桃李花参差。寄言诸姊妹，莫遣恶风吹。
明-徐祯卿-《江南乐八首代内作》@还乡信自乐，望近转於邑。阿母见儿归，定自持侬泣。
明-徐祯卿-《江南乐八首代内作》@野凫生雏时，乃在河沚中。可怜生羽翼，各自恋菰丛。
明-徐祯卿-《江南乐八首代内作》@橘生江上洲，过江化为枳。情性本非殊，风土不相似。
明-徐祯卿-《江南乐八首代内作》@人言江南薄，江南信自乐。采桑作蚕丝，罗绮任侬着。
明-徐祯卿-《江南乐八首代内作》@与郎计水程，三月定到家。庭中赤芍药，烂熳齐作花。
明-徐祯卿-《江南乐八首代内作》@江南道里长，荆襄在何处。闻郎昨夜语，五月潇湘去。
明-徐祯卿-《陇头流水歌三叠代内作》@陇水呜咽流，各自东西下。生男不下堂，生女弃中野。
明-徐祯卿-《陇头流水歌三叠代内作》@下陇磨剪刀，刀涩指爪柔。将刀断割水，那用东西流。
明-徐祯卿-《陇头流水歌三叠代内作》@陇水鸣不止，似闻阿儿语。出门不见人，肝肠断绝汝。
明-徐祯卿-《少年行》@生长在边城，骑射有声名。召募河源去，长屯都护营。登山望敌气，间道击胡兵。十决推雄战，连呼扶汉旌。云中息刁斗，天上扫搀抢。坐弄胡笳月，梅花陇水清。
明-徐祯卿-《从军行》@贰师将军初出师，横行十万羽林儿。隔河追斩呼韩将，乌垒高悬太白旂。
明-徐祯卿-《从军行》@五垒神兵下玉门，倒倾西海蹴昆仑。轻车夜渡交河水，斩首先传吐谷浑。
明-徐祯卿-《从军行》@调笑胡王坐玉鞍，蛇矛丈八跃如湍。天子戎衣遥按剑，将军直为斩楼兰。
明-徐祯卿-《从军行》@青天碛路挂金微，明月洮河树影稀。胡雁哀鸣飞不渡，黄云戍卒几时归？
明-徐祯卿-《平陵东行》@共工触天补女娲，后羿射之摧九乌。君不见泰山之高屹天柱，有时东崩海水枯。秦人筑长城，东笞夷貊北击胡，开阖地户天下枢。九关虎豹下食人，髑髅飞血昏风尘，四海望之威天神。亦有荆轲起报仇，裂眦向天天为愁，拔剑一呼震万乘。快哉壮士谁与俦，儒生抗眉论尧舜，敛手待烹良可羞。上卿执圭古崇侈，鲁生弃之若敝屣。鸿毛轻死为二桃，笑杀田疆与冶子。龙蛇消息各有时，白石落落人岂知。季布髡为奴，范睢乃是粪下儿。一朝云雷起屯厄，挥刃脱缚扬高眉。我今伛偻困蝼蚁，吹沙吸呷若鲋鲤。牛涔蠕蠕岂足活，河伯向我夸秋水。夜梦凭云忽上天，倾山倒海作龙渊。天门中开绕赤电，霓旌雷车导我前。空山飒飒走霹雳，草木摧拉飞炎烟。丈夫未足哀困穷，仰叹白日回英风。不能鼓行青海上，亦当击剑咸阳之市中。宁学鉏麑触槐死，羞言投阁仕莽公。吾悲夫二子之死也，诚如寒蚓与秋蓬。
明-徐祯卿-《燕京四时歌（四首）》@天柳垂丝拂建章，银冰千片落金塘。烟花万国行人度，遥指蓬莱春日光。
明-徐祯卿-《燕京四时歌（四首）》@暑殿金泉枕碧山，清凉楼阁五台间。赤日不行葱岭北，雪花长绕玉门关。
明-徐祯卿-《燕京四时歌（四首）》@蓟门桑叶落滹沱，代北浮云鸿雁多。莫向云中传尺素，空将明月对颦蛾。
明-徐祯卿-《燕京四时歌（四首）》@葡萄新酒泼流霞，十月燕山雪作花。天子后庭夸玉树，昭君胡服拂琵琶。
明-徐祯卿-《拟古宫词（七首）》@君王无事日临戎，韎韐亲调白玉弓。千骑红袍齐扈跸，臂鹰遥出建章宫。
明-徐祯卿-《拟古宫词（七首）》@千场搏戏未言回，鱼钥重重向暮开。遥听云中催羯鼓，君王何处打球来。
明-徐祯卿-《拟古宫词（七首）》@剑舞戎歌乐未休，煌煌芝火五城楼。班姬独卧昭阳殿，却卷珠帘望女牛。
明-徐祯卿-《拟古宫词（七首）》@十五承恩侍衮旒，宫中初拜大长秋。见说上林陪羽猎，君王同着紫云裘。
明-徐祯卿-《拟古宫词（七首）》@兴庆池头漏未阑，梨园弟子曲将残。花前更进宫州伎，无那西凉月色寒。
明-徐祯卿-《拟古宫词（七首）》@驰道毵毵御柳垂，春风挟弹羽林儿。武皇亲御长杨殿，敕与龙驹控鬛骑。
明-徐祯卿-《拟古宫词（七首）》@狗监离宫承宴欢，掖庭通晚不回銮。那能夜夜长门里，银烛薰衣待漏残。
明-徐祯卿-《杂谣（四首。按此皆纪正德五年八月之变也）》@沼我乎逵兮，筑子之栖兮。木槿陨落，巢安归兮？
明-徐祯卿-《古意二首赠刘子》@空为郢中客，不见郢中吟。美人高堂上，自奏山水音。帝子葬何处，潇湘云正深。寂寥谁共赏，江上独伤心。¤
明-徐祯卿-《古意二首赠刘子》@楚妃一失宠，独宿楚江阴。虽念容华落，终怜缱绻心。闻说章台畔，畋游欢自淫。今日宫中事，不言谗妒深。
明-徐祯卿-《赠王渊之》@君不见十月狂风吹白雪，长安城中地欲裂。朱门酒垆红炙天，空里琼花旋消灭。由来都国盛繁华，青云络绎满仙车。浪说黄金赐寒士，争言白璧谒侯家。骄矜意气遥相羡，片善朝推蒙夕荐。待诏虚沉金马门，传宣直上麒麟殿。王郎濩落尔何求，千里乘驴被黑裘。空论作赋称才子，未肯低眉事贵游。知君不得逢杨意，终愧明时老督邮。
明-徐祯卿-《答顾郎中华玉》@昔居长安西，今居长安北。蓬门卧病秋潦繁，十日不出生荆棘。牵泥匍匐入学宫，马瘦翻愁足无力。慵疏颇被诸生讥，虚名何用时人识。京师卖文贱于土，饥肠不救齑盐食。去年作吏在法曹，月俸送官空署职。床头一瓮不满储，囊里无钱作沽直。归来困顿不得醉，儿女荒凉妇叹息。今年调官去懊恼，苦笑先生禄太啬。釜中粟少作糜薄，白碗盛来映肤色。丈夫但免沟壑辱，日饮藜羹胜羊肉。平生富贵亦何有，羸躯幸自弛耕牧。但愿时丰民物安，官府清廉盗贼伏。人人鼓腹厌粱菽，先生虽病甘苜蓿。一朝雷雨濯亨衢，坐见诸公执中轴。先生翛然卷怀退，茅斋归向南山卜。
明-徐祯卿-《入沛》@落日遍草色，游子入沛乡。如何缅兹土，能令心慨慷。道逢守津吏，问客来何方。一为陈风俗，三叹久徬徨。前者贰尹家，会客具酒浆。遣吏出市物，吏私入己囊。尹讯卑以纾，吏言伉以张。回身赴入河，尹慑亲扶将。矫矫鸷悍气，重忿复轻亡。由来英雄气，傥荡出芒砀。予听此言立，侧想《大风》章。抚剑一为歌，春宇无精光。原野厉长飙，飞鸟不遑翔。瞿瞿蟋蟀叹，凄恻感陶唐。
明-徐祯卿-《彭蠡》@茫茫彭蠡口，隐隐鄱阳岑。地涌三辰动，江连九派深。扬舲武昌客，发兴豫章吟。不见垂纶叟，烟波空我心。
明-徐祯卿-《在武昌作》@洞庭叶未下，潇湘秋欲生。高斋今夜雨，独卧武昌城。重以桑梓念，凄其江汉情。不知天外雁，何事乐长征？
明-徐祯卿-《晓下庐山》@下山鼯鼠啼，藤竹使人迷。多谢东林月，殷勤过虎溪。
明-徐祯卿-《登支硎山楼迟游侣》@谷寺怜幽密，兹楼表丽观。烟云连壑动，竹树入门寒。独往迷前径，凭高迟所欢。时闻有清磬，遥出暮林端。
明-徐祯卿-《长陵西望泰陵》@昔送宫车出，长悲西雍门。今来寒食节，独望灞陵园。杳杳仙城闭，萋萋封树繁。当时侍从客，恸哭几人存。
明-徐祯卿-《九日游眺二绝句》@频年摇落寄边州，无赖今晨强出游。从教乌帽欺人发，不耐黄花乱客愁。
明-徐祯卿-《九日游眺二绝句》@西门沙丘颓欲崩，思望芒山强自登。正愁陇树模糊甚，更著浮云蔽泰陵。
明-徐祯卿-《浙江驿下作》@自叹南浮客，崎岖驿岭遥。川途澹斜日，钲鼓送扬桡。水势含沧海，山形折落潮。夷墟不可问，徒使旅心摇。
明-徐祯卿-《送友》@瓜生葛薪下，缘蔓义相因。人生结交故，婉娈自怀亲。交义谅不远，戚若同株根。勿采棘下瓜，棘伤多苦辛。不惜伤者苦，但恐株荄分。念当与子别，恻恻伤我神。
明-徐祯卿-《留别边子》@我车驾言迈，将子城之隅。岂无他人亲，惓恋心自知。握手一为叹，忽忽从此辞。驱车何迢迢，迢迢复迟迟。匪我车轮迟，行子有所思。登高望河水，河水何弥弥。褰裳欲涉之，俯首以踟蹰。孤杨生河干，袅袅何差差。民生失俦匹，恻尔令心悲。
明-徐祯卿-《送士选侍御》@壮士乐长征，门前边马鸣。春风三月柳，吹暗大同城。芦沟桥下东流水，故人一樽情未已。胡天飞尽陇头云，唯见居庸暮山紫。羡君鞍马速流星，予亦孤帆下洞庭。塞北荆南心万里，佩刀长揖向都亭。
明-徐祯卿-《送范静之迁威州（四首）》@吾怜范巨卿，悃愊不邀名。作吏竹林下，清风讼狱平。与君同得罪，独窜夜郎城。万里巴江水，相思猿狖鸣。¤
明-徐祯卿-《送范静之迁威州（四首）》@闻上巴江峡，黄牛峡最迟。君听流水意，何似陇头悲。
明-徐祯卿-《送范静之迁威州（四首）》@尔向巫山日，瞿塘春可怜。柳丝娇绿水，白雪媚阳天。
明-徐祯卿-《送范静之迁威州（四首）》@玉罍为糟蘖，巴川即酒泉。乘舟捉明月，直到女牛边。
明-徐祯卿-《送耿晦之守湖州》@远下吴江向霅川，高秋风物倍澄鲜。幹緌菰叶翠相乱，锦石游鳞清可怜。邮渚挝频津吏鼓，渔歌唱近使君船。吴兴岘山足胜事，汉水襄阳空昔贤。
明-徐祯卿-《送萧若愚》@送君南下巴渝深，予亦迢迢湘水心。前路不知何地别，千山万壑暮猿吟。
明-徐祯卿-《青门歌送吴郎》@吴郎醉嗜长安酒，落魄自言为客久。走马频看上苑花，回鞭几折青门柳。青门曈曈鱼钥开，乳燕游丝相逐来。柳下雕鞍留别袂，花间酒盏覆苍苔。浮云去去辞城阙，芳草连天那可歇。野店春风听早莺，关河晓树悬星月。千里淮流双画桡，广陵驿前逢暮潮。落日帆归扬子渡，青山家对伯通桥。吾家流水元非隔，宛转胥台通巷陌。草长难寻仲蔚居，林深不辨陶潜宅。清溪屋下可垂纶，复有莼羹足献亲。君归倘食冰丝鲙，为念羁栖塞北人。
明-徐祯卿-《赠别献吉》@尔放金鸡别帝乡，何如李白在浔阳。日暮经过燕赵客，解裘同醉酒垆傍。徘徊桂树凉飙发，仰视明河秋夜长。此去梁园逢雨雪，知予遥度赤城梁。
明-徐祯卿-《送友人还吴》@阳月随阳雁，遥从塞上来。北人江北望，不见陇头梅。坐下杨朱泪，吟为庄舄哀。聊传数行札，千里送君回。
明-徐祯卿-《送萧少府》@矫矫双凫塞陇分，武夷残雪半春云。玉洞只愁仙隐去，洛阳花下不逢君。
明-徐祯卿-《送顾马湖孔昭（二首）》@巴东明月巴西歌，两岸梅花羌笛多。一曲停桡双泪落，猿声三峡若为过。
明-徐祯卿-《送顾马湖孔昭（二首）》@锦水由来胜若耶，兰桡三月泛桃花。巴儿见客能歌舞，蜀女明妆笑浣纱。
明-徐祯卿-《安南歌送沈使君》@借问炎交路若何，片帆南指广州过。知君怕见榔桄树，近岭猿声日渐多。
明-徐祯卿-《送方山人》@严子滩头花落时，水清云碧净涟漪。孤舟相逐飞花去，一日看山到武夷。
明-徐祯卿-《送盛斯徵赴长沙》@昔愁越隽千峰仄，转入巴渝万里赊。岂料圣恩怜贾谊，犹烦佐郡出长沙。蛮中瘴远三湘水，江畔春逢十月花。遥听岳阳楼上笛，可能回首忆京华。
明-徐祯卿-《唐生将卜筑桃花坞谋家无赀贻书见让寄此解嘲》@予昔攀白日，虹霓干紫庭。浮沉帝座侧，无人知岁星。侧待公车无所欢，聊骑天马出长安。南下苍江浮七泽，还携谢客弄波澜。青倪中开秀庐岳，瀑布洒入千峰寒。冥冥仙气贯南斗，直欲凌身烧大丹。回裾西拂巫山浦，浩荡欢心间云雨。归来欲奏楚王书，汉主上林方好武。黄金不遇心自吁，白璧无媒翻见侮。昨日结交燕少年，酣歌击筑市中眠。正逢天子失颜色，夺俸经时无酒钱。入门百结鹔鹴尽，笑立文君明镜前。却思旧日高阳侣，黄公酒垆何处边。天下绨袍谁不怜，郄卿未具山中橐，何人为买剡溪田。唐伯虎，真侠客。十年与尔青云交，倾心置腹无所惜。击我剑，拂君缨。请歌《鹦鹉篇》，为奏朱丝绳。胡为扰扰苍蝇之恶声？我今蹭蹬尚如此，嗟尔悠悠世上名。
明-徐祯卿-《寄华玉》@去岁君为蓟门客，燕山雪暗秦云白。马上相逢脱紫貂，朝回沽酒城南陌。燕山此日雪雰雰，只见秦云不见君。胡天白雁南飞尽，千里相思那得闻。
明-徐祯卿-《驾出南郊退简边乔二太常》@斋殿銮舆下，郊宫凤野开。霜戈迎日动，芝盖拂云来。辇道前旌直，钩陈翼骑回。甘泉枚朔侍，词赋接仙才。
明-徐祯卿-《秋日怀李郎中》@秋兴因高赋，雄才忆省郎。山川思不极，云树莽葱苍。对酒知时变，看花感别长。如何霜后雁，犹未达潇湘。
明-徐祯卿-《过乔侍郎省中因怀献吉》@东掖当年署，长廊故柳斜。久辞陈子榻，重谒谢公衙。厅事垂蛛网，高檐噪晚鸦。风烟那可忆，飘泊惜瑶华。
明-徐祯卿-《怀往（二首）》@昔我逢休景，结交共云翔。秦客穆修矩，鲁生蔚令章。同声展言笑，四座发芬芳。北牖湛清酒，明月出西方。广署灭流尘，兰灯扬朱光。极意连篇翰，良夜殊未央。欢宴丰时豫，千秋焉可忘。流光一朝绝，抚膺增慨慷。¤
明-徐祯卿-《怀往（二首）》@穴虫测序改，客鸟知时宴。严风振中野，凝霜薄飞观。褰裳启东户，河星出有灿。耿耿不遑寐，沉思遂回乱。何以终遥夕，明灯且濡翰。自我违之子，苑藻绝流玩。郢斤不存目，流俗耻垩墁。块处空堂中，谁为发言粲。感慨申微词，伫立倚长叹。
明-徐祯卿-《偶述》@圣人嘉礼在元年，内使新从十道还。欲遣鸾仪迎月姊，禁中宣敕会金钱。
明-徐祯卿-《观田魏二廷尉射歌》@魏子手挽高丽弓，气满两石开青虹。田郎亦自号猛手，谈笑弯弓自裹肘。秋风系马古原下，合耦翩翩习步射。眼中何有百步的，强干惯使千年柘。共惊二子手法利，突如流星中如树。侧身仰视秋云开，飞鸟顾之不敢度。壮哉二子气如虹，左挥右霍谁争雄。燕山秋高太白动，寒日猎猎吹胡风。前时出军大同垒，红缨白马多乳子。柔丝斗弩不解持，吹竽之滥诚可嗤。彼乳子者何足道，可惜王师直为老。吁嗟！田魏二子真雄才，高坛大纛何有哉！
明-徐祯卿-《月》@故园今夜月，迢递向人明。只自悬清汉，那知隔凤城。气兼风露发，光逼曙乌惊。何事江山外，能催白发生。
明-徐祯卿-《凤凰山园杂咏（二首）》@凤鸟期不来，瑶华几销歇。唯有山中人，吹箫弄明月。
明-徐祯卿-《凤凰山园杂咏（二首）》@仙人好博弈，时下绿云中。一片苍苔石，落花长自红。
明-徐祯卿-《沅溪潘进士在长安逆旅中见庭下山丹花诘其主》@故苑花空发，他乡莺自啼。主人孤馆里，斜日楚云西。
明-徐祯卿-《十六夜月》@乍满亏俄及，缘明晦易侵。不妨愁玉兔，尝恐近浮阴。白露丹枫远，清光紫闼深。如何鸿雁急，噭噭有惊音。
明-徐祯卿-《土城（以下皇甫氏刊《外集》）》@边风万里来，忽聚土城口。土城无人行，独客倚衰柳。惊沙何冥冥，古树临荒戍。身是太平人，愁见沙漠路。
明-徐祯卿-《内中偶述》@朱筥殊方贡，黄旗使者回。内园春未到，青笋渡江来。
明-徐祯卿-《大殡词》@阳月群阳闭玉泉，六龙回驭伏虞渊。蓬莱阁下千官哭，一代山河十八年。平明中使忽传来，辞奠群宗太庙开。金井桥边仙辇别，隆宗门外哭声回。
明-徐祯卿-《春思》@渺渺春江空落晖，行人相顾欲沾衣。楚王宫外千条柳，不遣飞花送客归。
明-徐震-《咸阳怀古》@阿房宫殿对南山，阁道萦回霄汉间。伯业终随烽火尽，游魂俄载属车还。三千童女空浮海，十万貔貅已入关。留得当年遗恨在，长城血泪土犹斑。
明-徐震-《钱塘怀古》@黄沙漠漠起边烽，万里山河落照中。奸佞遽成南渡计，英雄空誓北征功。冬青树老无遗种，瑞石山荒有废宫。此日经行吊陈迹，野花和露泣残红。
明-徐中行-《得滇南除目戏作》@余昔四十时，秩已忝金紫。弃捐垂十年，仅乃复其始。故璧则犹是，马齿加长矣。顷失曾不忧，今来亦何喜。未能免俗缘，栖栖聊复尔。终当拂衣去，相从鸱夷子。
明-徐中行-《暮发滁阳》@荒城一骑出，落日万蜂西。涧水流人影，松阴散马蹄。县崖青欲滴，芳草绿堪迷。洵美非吾土，翻然忆故溪。
明-徐中行-《董体仁送余至固节旗亭饮别赋此贻之》@自古销魂地，经过复此亭。布衣交自重，尊酒眼偏青。柳色春堪惜，骊歌老倦听。因君怀旧侣，落落叹晨星。
明-徐中行-《入桐江》@奔流千折下，峭壁两崖分。樵径冲江雨，渔舟宿岭云。布帆林杪见，水碓月中闻。独有披裘客，千秋不可群。
明-徐尊生-《佩刀行（并序）》@金华之永康有山曰云岩，拔起天半。有巨舟藏壑中，舟尾翘出如虿。一钉堕崖下，野僧得之，以遗张君孟兼，孟兼制为佩刀，銛利特甚。尊生为作歌。神人藏舟半天里，绝壑谽谺露舟尾。铮然有物堕中宵，八觚棱嶒长尺只。野僧拾之归张公，化为夭矫苍精龙。不知何世何年掞奇气，剸犀断虎一旦生神通，魑魅却走妖邪空。张公佩到蓬莱殿，天上群仙惊未见。青丝缑悬白玉环，当昼孤光摇冷电。为君淬厉向盘根，纵有青萍何足羡。他年辞荣归浙山，莫行金华赤松间。精灵感会霹雳便，恐飞去无时还。
明-徐尊生-《梅雨》@柴门喧嶂雨，书案扑林霏。远阵久奔放，空丝俄细微。黄鹂喑却语，白鹭止还飞。晚色应无定，浮云误作归。
明-许邦才-《晚行即事》@秋阴天易暮，行客倍生愁。江曲明渔火，山椒隐戍楼。密林惊月黑，疑路怯星流。犬吠荒村近，喧呼隔岸舟。
明-许邦才-《舟中》@客子常明发，霜天正寂寥。移舟星在水，解缆月随潮。往事流波驶，归心帆影摇。更堪闻过雁，芦荻共萧萧。
明-许邦才-《于鳞宅送江山人》@良夜琴尊兴不孤，萧然行色山湖。天涯芳草思公子，雪后春风恋酒徒。那惜十千共举白，从来百万判呼卢。河桥杨柳谁堪把，况复梅花正满途。
明-许邦才-《闰三月二日赴夕山宗丈招集即事》@剩赏难逢月闰年，论文怀抱况依然。轻阴阁雨扶花老，长昼停风放柳眠。戛玉王孙裁秀句，挥金帝子置芳筵。可知白发游梁客，尽醉斜阳上巳前。
明-许邦才-《淇门早发感忆邺下诸乡旧》@淇门钟动思苍茫，曙色催人道路长。良会渐看成往迹，羁魂空复在同乡。城陴炯炯寒留月，驿柳萧萧夜著霜。几度置书将却寄，无端鸿雁独南翔。
明-许邦才-《下第还乡》@莺花愁旅客，风雨逼清明。向晓担空笈，萧然出凤城。
明-许邦才-《初至永宁》@风尘难自料，花鸟故相猜。问是山东客，何由万里来。
明-许邦才-《黔中元日》@客中逢改岁，不解是何乡。时见悬门帖，春风动夜郎。
明-许邦才-《盈口夜泊》@三日北风怒，孤舟泊寒浦。乡梦苦难着，潇潇满江雨。
明-许邦才-《夜投山家宿》@西南夷徼万山隈，昔日谁教汉帝开。野鸟常呼行不得，马蹄那复夜深来。
明-许邦才-《新添驿》@野馆孤灯半灭明，江壖月落夜潮生。无端乡思三更后，听尽萧萧风雨声。
明-许邦才-《留别刘公》@秋风长铗幸生还，明日孤臣入楚关。莫道三年人万里，天涯消得几重山。
明-许邦才-《汴河守冻》@客馆寒灯泪满襟，间关万里欲归心。眼前一水冰霜苦，又说三江瘴疠深。
明-许邦才-《寄怀元美》@鸿雁惊秋海上还，片云孤月蓟门关。无端昨夜西窗梦，不道千山与万山。
明-许邦才-《丁香花》@苏小西陵踏月回，香车白马引郎来。当年剩绾同心结，此日春风为剪开。
明-许邦才-《梁园阻雪刘计部客舍见招并呈陆大理二首》@日暮寒风吹客衣，林鸦冉冉雪霏霏。愁中恰遇刘公幹，憔悴梁园共忆归。
明-许邦才-《梁园阻雪刘计部客舍见招并呈陆大理二首》@风雪梁园笑语频，尊前初共月华新。可怜白首邹枚在，不见当年授简人。
明-许邦才-《秋夕伤筝伎》@钿筝银甲芳春后，珠笈金钗明月前。谁使烛灰香烬后，却听风叶堕霜天。
明-许邦才-《秋夜杨娥歌》@风卷秋声不敢过，月波凝在碧天阿。那知千载韩娥后，又有杨娥一曲歌。
明-许邦才-《夜夜曲》@《柘枝》按舞《竹枝》歌，芗泽微闻玉颊酡。银烛渐昏炉气冷，曲房明月奈人何。
明-许邦才-《送谢中丞归射洪》@巫峡江陵一水分，猿声两岸夜成群。遥知月下孤臣泪，才过三声不忍闻。
明-许邦才-《二月朔于鳞招饮二首》@相见年年眼更青，相看柳色又烟汀。画楼好抚春风醉，一月休教一日醒。
明-许邦才-《二月朔于鳞招饮二首》@城头柳色望成堆，随送春风入酒杯。知己百年谁好在，花边那忍独醒回。
明-许邦才-《平原道中答于鳞送别诸韵四首》@神京千里促行装，一片离愁若个长。《三叠阳关》万行泪，春风处处有垂
明-许邦才-《平原道中答于鳞送别诸韵四首》@泺水桥边柳作花，纷纷晴雪扑行车。花前不醉君家酒，暮雨孤村何处赊。
明-许邦才-《平原道中答于鳞送别诸韵四首》@杨花满路傍人飞，正是伤离长泪挥。三日计程三百里，夜来魂梦尚依依。
明-许邦才-《平原道中答于鳞送别诸韵四首》@邮亭梦觉正三更，窗上花阴转月明。徙倚晓钟传远寺，更无人见苦离情。
唐-许彬-《清明节同高苗二学士扈驾谒山陵次韵》@宝纛留行殿，肩舆到上方。明楼通御气，神道仰重光。柳拂千条翠，花熏百和香。回銮天已曙，鼓吹入云长。
唐-许彬-《送李佑之赴陕西参议》@十载含香侍上台，旬宣分陕用奇才。黄河九曲天边落，华岳三峰马上来。长乐月明笳鼓静，终南云敛障屏开。行行喜近重阳节，黄菊飘香入酒杯。
明-许伯旅-《题林盘所学民家藏温日观葡萄》@张颠草书天下雄，醉笔往往惊群公。温师作画亦若是，我知画与书法通。葡萄何来自西极，枝蔓连云引千尺。世间画者谁最高，温师自有葡萄癖。当时豪贵争邀迎，掉头辄走呼不应。酒酣耳热清兴发，挥洒始觉通神灵。东家雪练西家帛，布地待师师不惜。芒鞋踏墨云海翻，满把骊珠轻一掷。百年画意谁见之，破幅萧条今尚遗。心垢都除入清净，不尔妙悟何能为。忆我携书客淮右，大官都送葡萄酒。寒香压露春瓮深，风味江南未曾有。林君对此心忉忉，谓余亦种葡萄苗。何当酿酒二千斛，愁来一饮三百瓢。
明-许伯旅-《题林周民山矾图》@山矾入画古所少，我昔见之倪赞家。问君何处得此本，水屋十月来春花。东风著树香满雪，长须滴露金粟结。一枝独立霜霰余，已觉江梅是同列。惜哉此物知者稀，深林大谷多所遗。牧竖樵童尔何苦，剪伐每同荆棘归。林君本是鳌头客，高卧云间人莫识。酒酣挥袖卷新图，一笑西山眼中碧。
明-许伯旅-《怀式古生》@岩色幽栖地，泉溪十里村。夕阳山在屋，秋水月当门。委巷无车辙，贫家有瓦盆。百年尘外意，寥阔共谁论。
明-许伯旅-《九月晦日感怀》@长啸拂吴钩，南图惜壮游。乾坤同逆旅，风雨忽穷秋。牢落庄周剑，飘飖范蠡舟。行藏吾敢必，天意信悠悠。
明-许伯旅-《岁暮有怀在京诸友》@岁寒谁制女萝衣，回首天涯生事微。带剑不辞屠狗辱，读书空愧斫轮讥。丹丘云树三江隔，白下鳞鸿十月稀。闻说五湖春色起，棹船却欲话南归。
明-许伯旅-《奉怀潘松溪先生》@壮日劬书尽五车，攀龙曾上太清家。老归栗里惟耽酒，官满河阳尚有花。岁晚骅骝知道路，天寒鸿雁啄汀沙。英贤出处关机运，亦欲东溟理钓槎。
明-许篈-《感遇》@君好堤边柳，妾好岭头松。柳絮忽飘荡，随风无定踪。不如岁寒姿，青青傲穷冬。好恶苦不定，忧心徒忡忡。
明-许篈-《牵情引》@熊州楼观飞云外，白简霜威凌皂盖。组练三千引绣衣，罗裙二八鸣珠带。九华之帐香氤氲，寂寂琼楼午夜分。苎里佳人娇荐枕，巫山仙子渺行云。牵情梦罢看归路，别恨迢迢隔烟雾。妾心苦作藕中丝，郎意何如荷上露。锦水东西杨柳新，往来愁杀断肠人。欲将心事寄青鸟，芳草年年空复春。
明-许篈-《出山别元参学》@花宫星斗寒相映，叠叠春山闻夜磬。楚客初招万里魂，胡僧暂起经年定。王孙绿草渐芳菲，松月留人归未归。欢喜岭头丛桂暗，芙蓉峰下怪禽飞。荷衣蕙带宿云湿，宝殿沉沉鬼神泣。明日朝阳江上行，知君惆怅溪头立。
明-许篈-《镜囊词》@江上女儿当窗织，染得深潭千丈黑。什袭珍包入尚方，五丁输取归东国。几年箱箧有余香，为君裁作明镜囊。囊里青铜明似月，镜中玉貌春花光。青铜可磨石可转，唯有此心终不变。欲识中情长忆君，日日揭囊看镜面。
明-许穀-《星》@丽天疑有质，连贝各呈辉。森布标分野，群来捧太微。宵占贤士聚，晓觉故人稀。独喜旄头落，天山奏凯归。
明-许穀-《过德州》@楼船御北风，渺渺过齐东。种秫生涯薄，诛茅结构同。日沉平野上，人语近村中。水面看牛斗，星槎似可通。
明-许穀-《送汤世登》@万里携家上海船，到时黎蛋拜车前。鲸涛蜃雾围官舍，铁树琼花照酒筵。验岁土人占草节，采珠波客候龙眠。遥知问俗经过地，停旆常投饮马钱。
明-许穀-《集沈大理次韵》@青鬓仙人列九卿，锦觞邀客对春城。筵前香篆将花气，院外松风杂鸟声。山带钟陵苍霭合，池分玄武绿波平。追欢近夜飘疏雨，归路垂鞭信马行。
明-许穀-《赠何翰林致仕居金陵次文太史韵》@金马来时动镐京，银鱼焚后别西清。才人岂厌承明地，高士原多谷口情。买得曲池堪斗鸭，种成芳树好藏莺。秦淮亦是机云宅，乡梦休过白苎城。
明-许穀-《初夏偶成次薛考功韵》@少日弹冠非贡禹，老来学圃似樊迟。平生爱我无如酒，凡事输人不但棋。一亩旧临佳丽地，四言新和《考槃》诗。炎风朔雪年年转，裘褐无心总不知。
明-许穀-《杂兴次罗赞善韵四首》@住世谁看石化牛，寄生真梦蝶为周。因游淮水留孤艇，为看钟山结小楼。旧牍堆床鱼乱走，新篘入盏蚁先浮。杜陵自识吟诗趣，苦思何缘老未休。¤
明-许穀-《杂兴次罗赞善韵四首》@谷口无劳慕子真，白门我亦种瓜人。贫因好客常赊酒，老为祈年每赛神。独喜葵阴能卫足，翻嗟象齿竟焚身。秋禾夏麦谋生好，岁岁欣尝两度新。¤
明-许穀-《杂兴次罗赞善韵四首》@为谢山灵莫献嘲，年来泉石许论交。开轩不剪蘼芜草，上树能窥鸟鹊巢。竹坞有风门不闭，茶铛无火石频敲。闲中亦有关心处，药裹书签两未抛。¤
明-许穀-《杂兴次罗赞善韵四首》@静里浑将岁月忘，澄神端坐竹方床。济时已负廷三策，算老俄惊杖一乡。寸管窥天形太狭，北辕之越路空长。玄谈绮语知无补，不及潜心《道德》章。
明-许穀-《赠内》@结褵独记少年时，转眼今看白发齐。老去真成鹿门侣，醉来曾笑太常妻。棋裁纸局闲频画，艇泛鱼波晚共携。却怪灯前询割肉，不知名姓隔金闺。
明-许观-《赠张隐君（时隐君留张南村家）》@漫披华什咀余甘，欲报琼瑶愧不堪。一自返舟后，几回飞梦石湖南。莺花敢续迎春句，灯火空陪入夜酣。茶气拂帘清簟午，想应宾主正高谈。
明-许继-《初日》@扬辉启群阴，升耀昭万象。迢遥羲和驭，驾龙复东上。海波方照灼，岩霏尽开朗。遂令一羽微，飞飞亦求养。冥行固云众，谁此悟昏妄。
明-许继-《澄渊》@水色本明照，况此静以深。泓澄几千顷，流汞凝玄阴。空光碧天合，倒景青山沉。默鉴不遗物，至虚宁受侵。愿言寄潜玩，湛然契明心。
明-许继-《遣兴》@世道日云降，何人激颓流。于时竞靡靡，去古良悠悠。鸿鹄有高志，一举横九州。藩篱日云广，燕雀方啾啾。
明-许继-《夜坐》@焚膏继短晷，坐此寒夜深。不意片楮间，乃见古人心。旷怀浩四海，内视不满襟。山空霜月白，猿鹤流清音。
明-许继-《送方希直游学金华》@良会古所惜，光景不可留。故人今有行，出门复悠悠。晨鸡号远陌，行色满道周。千里从明师，岂徒事远游。川原渺何极，仰止在山丘。余生学苦晚，贤哲忽我尤。顾乏驰骋力，重增离别忧。遥遥金华道，从君去无由。愿为东南风，吹上八咏楼。愿为云端月，照彼双溪流。君情谅不违，我心复何求。
明-许继-《拟远游篇》@朝涉沧海水，莫上三神山。洪波千万里，扬帆出其间。阳侯弄神怪，半空舞层澜。载驱龙与螭，复御鱼与鼋。万怪共奔逐，百灵相后先。潮生秋月白，潮落晓日殷。因攀榑桑枝，沐发挂余冠。仙人观我食，玉女朝具餐。清啸引长望，冰光流素寒。飓风夜来息，但见水吞天。回望齐州土，窅霭空云烟。
明-许继-《重过潘氏隐居》@刻诗新篁上，粉节吹幽香。密林若广厦，万斛含昼凉。阴草涧芳洁，古苔石老苍。谅无答清景，咏言示不忘。
明-许继-《夜宿期王修德不至》@城西挂纤月，夜色回春径。出门候所思，花露沾衣净。悠悠醉余意，寂寂静中听。灯暗清漏初，烦愁乱孤兴。
明-许继-《秋夕书怀》@高空生夕凉，秋意入河汉。驰云若奔驷，明月隐复见。天机感众物，夜色掞深院。鸣叶响萧飕，吟虫发清怨。追思童稚日，膏火事黄卷。抚迹今已非，虑深志亦倦。颓波惜迁运，往节阅惊电。浩浩古人心，庶于静中见。
明-许继-《村中晚兴》@微吟循清流，长眺际遥褵。山秋云气深，野晚日色浅。危柯凉似振，时稼熟初偃。一念故林居，情随飞鸟远。
明-许继-《秋夜（二首）》@夕凉满庭户，悄悄林下宿。蛩韵连废阶，萤光映深竹。虚怀感末事，往节惊瞬目。起舞明灯前，驱愁泻醽醁。¤
明-许继-《秋夜（二首）》@短檠照幽榻，秋气夕逾爽。雨止风叶鸣，天清候虫响。嗜古思有为，困学愧无长。往已来不闻，抚心徒偃仰。
明-许继-《怀友》@高台多凉风，朔气横莫云。黄金与时尽，骏骨为灰尘。荒烟走狐兔，落日蔽棘榛。感慨百代下，谁是悲歌人。平沙漫浩浩，黄流去沄沄。远游谅已倦，归踏江南春。
明-许继-《夜宿净土寺》@山空吹夕风，暑尽生夜凉。禅宫极清掞，天籁过虚堂。烟钟悄已寂，华月未流光。玉绳带银汉，夜色耿穹苍。暗汲石崖溜，时闻瑶殿香。触景自不寐，卧听金琅榼。
明-许继-《下岭樵歌》@石磴缘苍苍，负薪下层峭。歌声相应发，山木闪残照。近惊幽谷响，远答清猿啸。欸乃江上音，烟波岂同调。
明-许继-《夜归》@夜归人已卧，山月犹在户。惊鹊翻暗丛，哀鸿响遐渚。风虚籁静壑，霜肃气澄宇。顾影忽兴怀，孤身在羁旅。
明-许继-《雨中有怀》@入春几晴光，物意转萧涩。冰雪寒尚余，云阴昼常集。清晨林端望，两目纵所及。白水天际浑，青山雨中湿。飞来双幽鸟，复向花上立。心赏不可同，何以舒怏邑。
明-许继-《雪》@山花寒不开，庭雪晓还积。江南十日春，东风未相识。萧条新柳姿，清浅故池色。日晏起荆扉，迢迢迟来客。
明-许继-《夜坐》@雨歇宵影澄，天清月华素。空山秋欲来，凉意先在户。萧萧林樾风，泫泫幽篁露。草虫亦何知，含凄感迟莫。深思无与言，美人隔江浦。迢迢银汉章，无声自西去。
明-许继-《结交行》@识人人识己，腾口自相誉。誉至毁亦随，忧患安能去。庞公不入城，孔明拜床下。识士不欲多，乃是知人者。
明-许继-《中夜闻风雨满林明旦即为重九情之所至辄见一》@梦觉清夜分，林塘响风雨。虚怀怯病枕，展转心自语。重阳适兹日，兴感眷时序。柔道方汇征，嘉名固宜与。嘹嘹冥鸿翔，摵摵凉叶委。抚迹徒有悲，抽思谩无绪。登高候明发，新寒薄衡宇。黄花满山篱，采采怀俦侣。
明-许继-《九日登山》@处喧久忘静，临旷始怀真。步登千仞冈，眷兹九秋辰。余滓澄广泽，薄氛散高旻。浮空白云远，冠日丹霞新。海屿互出没，天峰秀嶙峋。清眸穷四遐，逸兴荡八垠。兴怀慨前古，一瞬迹已陈。无令东篱菊，静笑悲秋人。
明-许继-《雨望》@萧摵木叶声，惨淡山云愁。郊扉度清夏，一雨惊凉秋。茅茨望不见，苍莽非旧丘。羁情信怏怏，世事良悠悠。行人夕已稀，耘者方未休。烟深语俦侣，草上驱羊牛。畚锸岂不劳，志愿无外求。所以沮溺徒，不为尧舜忧。岁功叹已矣，慨焉怀绿畴。
明-许继-《对雨》@沉沉时雨积，冥漠晦平莽。卧起人事闲，临轩坐虚敞。繁林滴余润，曲池散清响。去家徒有思，出门亦何往。山深乱云合，村暝孤烟上。飞鸟望不还，空愁结遥想。
明-许继-《自双溪将还家月夜有怀作》@月圆当今夕，客还候明旦。天空影自流，道远情犹闲。徘徊清辉间，乔木夏阴散。凉亭萤暂歇，阴沼蛙方乱。匡床寝不寐，病骨劳展转。青灯照愁心，幽花为谁灿。鸡鸣起促驾，路出烟林畔。半生羁旅踪，江山浩兴叹。
明-许继-《石林道中》@客行石林道，还顾望海门。日午蜃烟灭，雄涛浩浑浑。鱼船集远步，百里腥风昏。岸绕野塘色，潮吞沙渚痕。危岭过九折，前登畏崩奔。鸟啼怨山雨，山深伤客魂。旧历宛如昨，夏木今已繁。路难欲自慰，沽酒溪前村。
明-许继-《晓度范家滩》@鱼梁障清湍，水落滩面阔。天风石籁秋，数里声聒聒。晨涉思揭厉，川广畏难越。浦口人不闻，扁舟远如月。寒波望空雾，晓岸指毫末。新曙野始分，清凉木先脱。别离既含戚，遇景聊暂悦。初旭转沧溟，彤霞丽云阙。回瞻极迢递，凌步多曲折。前念青山行，采芝养高节。
明-许继-《赋蛛蜘落叶》@秩气感木叶，故林飘坠时。不成栖蔓草，还复缀蛛丝。屡舞凉风得，高悬落照宜。多情似留恋，争奈已辞枝。
明-许继-《自遣》@独坐还长眺，高歌祇自听。雨中苗尽绿，烟外树重青。病久怜形瘦，愁多畏酒醒。芙蓉将烂熳，采采忆江行。
明-许继-《病中作》@风雪年将尽，山林客未还。消磨尘世事，留得病身闲。
明-许筠-《送参军吴子鱼大兄还大朝》@国有中外殊，人无夷夏别。落地皆弟兄，何必分楚越。胆胆每相照，冰壶映寒月。倚玉觉我秽，唾珠复君绝。方期久登龙，遽此成离诀。关河路险巇，秋郊方蠲热。此去慎行休，毋令阻回辙。东陲尚用兵，海峤日流血。须冯鲁连子，却秦掉寸舌。勿嫌九夹陋，勉徇壮夫节。
明-许筠-《听子野琴》@秋风入高树，幽斋闻清音。误疑在溪壑，不知傍有琴。我爱康子野，与世任浮沈。美哉恬澹质，涤我尘垢心。
明-许筠-《送卢判官》@秋山悬夕照，客意已悲凉。况复当此时，送君归故乡。相对茅檐下，灯火吐清光。佳人抱瑶瑟，促柱倾壶觞。殷勤须尽醉，明发各茫茫。
明-许筠-《平壤送南士还天朝（二首）》@公子中州彦，缅邈青云姿。诗情敌谢朓，赋笔凌左思。慷慨请长缨，万里东海涯。壮志未劘罍，归骖忽西驰。箕郊尚秋热，行李多险巇。知音既云稀，况复将远离。长路漫浩浩，念之涕双垂。¤
明-许筠-《平壤送南士还天朝（二首）》@弱龄有遐想，栖迟在丘壑。玩世笑东方，隐几师南郭。中年来城市，误为簪组缚。谁言珥彤管，素志非黄阁。公子稽山秀，为说稽山乐。万壑夹崖流，千岩当镜落。天台与雁宕，相峙对冥莫。所恨天一方，不得凌垠崿。尚冀通关梁，东南骋行脚。徘徊云门寺，携手翔寥廓。
明-许筠-《江天晓思》@西飞燕，东流水，人生倏忽春梦里。一夜狂歌不尽欢，十年惆怅情无已。渚烟汀树春朦胧，曲栏珠箔星在东。兰台鸣鼓逐晓发，轻帆一片飞长空。
明-许筠-《蕊珠曲》@云窗雾阁何夜长，湘帘明月低银床。玉斧真人年正少，罗衾好绾双鸳鸯。兰灯荧荧照画阁，栏外绛河犹未落。宿香乍染翡翠衾，娇云未散芙蓉幕。佳人风骨广寒仙，霞裾六叶裁轻烟。羽盖朝朝向玄圃，蟠桃花发三千年。
明-许筠-《陪吴参军子鱼登义城》@迥野垂天末，长江接海流。雨余多牧笛，风急少行舟。一鹗穿云去，双凫就渚浮。相怜无限思，空倚仲宣楼。
明-许筠-《吴子鱼南庄归兴次韵》@松关竹径带晴烟，家住溟州第二天。绕屋溪声来更远，卷帘山色自堪怜。家人宿火炊篱菜，坐客清谈汲茗泉。偏缚尘缨为傲吏，几将乡思赋归田。
明-许筠-《柬吴子鱼先生》@野馆荒凉门半开，入帘残月影徘徊。露虫偏向秋林织，今夜故人来不来？
明-许妹氏-《古别离》@辚辚双车轮，一日千万转。同心不同车，别离时屡变。车轮尚有迹，相思独不见。
明-许妹氏-《感遇（三首）》@盈盈窗下兰，枝叶何芬芳。西风一夕起，零落悲秋霜。秀色总消歇，清香终不死。感物伤我心，流涕沾衣袂。¤
明-许妹氏-《感遇（三首）》@古屋昼无人，桑树鸣鸺鹠。苍苔蔓玉砌，鸟雀飞空楼。向来车马地，今成狐兔丘。信哉达人言，戚戚复何求。¤
明-许妹氏-《感遇（三首）》@梧桐生峄阳，凤凰翔其傍。文章烂五色，喈喈千仞冈。稻梁非所慕，竹实乃其飧。奈何桐树枝，栖彼鸱与鸢。
明-许妹氏-《寄伯氏篈》@晴窗银烛低，流萤度高阁。悄悄深夜寒，萧萧秋叶落。关河音信稀，沉忧不可释。遥想青莲宫，山空萝月白。
明-许妹氏-《凤台曲》@秦女侣萧史，日夕吹参差。崇台骑彩凤，渺渺不可追。天地以永久，那识人间悲。妾泪不可忍，此生长别离。
明-许妹氏-《望仙谣》@瑶花风细飞青鸟，王母麟车向蓬岛。兰旌蕊帔白雉裘，笑倚红栏拾瑶草。天风吹擘翠霞裳，玉环金佩声琅琅。素娥两两鼓瑶瑟，玉花珠树春云香。平明宴罢芙蓉阁，碧海青童来白鹤。紫箫声里彩云飞，露湿银河晓星落。
明-许妹氏-《湘弦曲》@薰花泣露湘江曲，点点秋烟天外绿。水府凉波龙夜吟，蛮娘轻戛玲珑玉。离鸾别凤隔苍梧，雨气浸江迷晓珠。神弦声彻石苔冷，云鬟雾鬓啼江姝。遥空星汉高超忽，羽盖金支五云没。门外渔郎唱《竹枝》，银潭半挂相思月。
明-许妹氏-《四时歌·春歌》@院落深深杏花雨，莺声啼遍辛夷坞。流苏罗幕春尚寒，博山轻飘香一缕。鸾镜晓梳春云长，玉钗宝髻蟠鸳鸯。斜卷重帘帖翡翠，金勒雕鞍叹何处。谁家池馆咽笙歌，月照清尊金叵罗。愁人独夜不成寐，绞绡晓起看红泪。
明-许妹氏-《四时歌·夏歌》@槐阴满地花阴薄，玉簟银床敞朱阁。白苎新裁染汗香，轻风洒洒摇罗幕。瑶阶飞尽石榴花，日辗晶帘影欲斜。雕梁昼永午眠重，锦茵扣落钗头凤。额上鹅黄腻晓妆，莺声啼起江南梦。南塘女儿木兰舟，采莲何处归渡头。轻桡漫唱《横塘曲》，波外夕阳山更绿。
明-许妹氏-《四时歌·秋歌》@纱厨爽气残霄迥，露滴虚庭玉屏冷。池莲粉落夜有声，井悟叶下秋无影。金壶漏彻生西风，珠帘唧唧鸣寒虫。金刀剪取机上素，玉关梦断罗帷空。缝作衣裳寄远客，兰灯荧荧明暗壁。含啼自草别离难，驿使明朝发南陌。
明-许妹氏-《四时歌·冬歌》@铜壶一夜闻寒枕，纱窗月落鸳鸯锦。乌鸦惊飞辘轳长，楼前倏忽生曙光。侍婢金瓶泻鸣玉，晓帘水涩胭脂香。春山欲描描不得，栏杆伫立寒霜白。去年照镜看花柳，琥珀光深倾夜酒。罗帐重重围凤笙，玉容今为相思瘦。青骢一别春复春，金戈铁马瀚海滨。惊沙吹雪冷黑貂，香闺良夜何迢迢。
明-许妹氏-《寄女伴》@结庐临古道，日见大江流。镜匣鸾将老，园花蝶已秋。寒山新过雁，暮雨独归舟。寂寞窗纱掩，那堪忆旧游。
明-许妹氏-《送兄筬谪甲山》@远谪甲山去，江陵别路长。臣同贾太傅，主岂楚怀王。河水平秋岸，关门但夕阳。霜风吹雁翼，中断不成行。
明-许妹氏-《次伯兄高原望高台韵》@层台一柱压嵯峨，西北浮云接塞多。铁峡霸图龙已去，穆陵秋色雁初过。山回大陆吞三郡，水割平原纳九河。万里登临日将暮，醉凭青嶂独悲歌。
明-许妹氏-《塞上次伯氏》@侵云石磴马啼穿，陟尽重岗若上天。秋晚鱼龙眠巨壑，雨晴虹霓落飞泉。将军鼓角行边急，公主琵琶说怨偏。日暮为君歌《出塞》，剑花腾跃匣中莲。
明-许妹氏-《效崔国辅》@春雨暗西池，轻寒袭罗幕。愁倚小屏风，墙头杏花落。
明-许妹氏-《塞下曲》@寒塞无春不见梅，边人吹入笛声来。夜深惊起思乡梦，月满阴山百尺台。
明-许妹氏-《西陵行》@钱塘江上是侬家，五月初开菡萏花。半軃乌云新睡觉，倚栏闲唱《浪淘沙》。
明-许穆-《重游姑苏登黄氏旧楼》@吴门烟柳绿参差，倚遍阑干有所思。雨暗园林花落早，春寒帘幕燕归迟。峨眉尚想台前月，鹤发空添镜里丝。一曲悲歌吊陈迹，伤心不似旧游时。
明-许穆-《过谢氏旧宅》@旧日繁华散晓烟，尚余甲第淀湖边。春风舞榭空罗绮，夜月楼台歇管弦。鹤唳华亭云杳杳，莺啼金谷草芊芊。谁怜门下伤心客，一度登临一惘然。
明-许隚-《晚泊毗陵有怀张文洲》@迢递毗陵道，临流石阁重。西风疏雁阵，斜日变山容。树隐前村火，风传远寺钟。遥思张子野，杯酒正从容。
明-许隚-《张舜卿园亭》@绿阴深巷寂无哗，小结茅亭玩物华。花散余香来客座，竹分新翠过邻家。锦袍垂手闲调鹤，乌帽笼头自煮茶。况值承平常偃武，不妨诗酒作生涯。
明-许隚-《送梅》@烂熳南枝与北枝，残香落落影离离。多情明月还相照，无赖狂风且莫吹。纵饮不辞今日醉，算开犹是隔年期。最怜今夜黄昏后，寂寞微吟倚树时。
明-许天锡-《晚次安南吕块站》@琼云归路正匆匆，十里官亭坐晚风。何事最关孤客思，数声啼鸟木绵红。
明-许相卿-《除夕感怀》@酒冷香销梦不成，逼人殊觉岁峥嵘。老如旧历浑无用，醉恋残灯亦暂明。雪霰已应随腊尽，梅花宁复与春争。向来筋力虚名尽，白发无愁也自生。
明-许相卿-《月林僧舍》@月午天霜破衲寒，梵音萧飒度林端。经残香烬秋寥泬，时有风枝语夜阑。
明-许相卿-《金山吞海亭》@江面峰头巧著亭，澄波玉宇两争清。倚阑客子心如水，何事沙鸥亦浪惊。
明-许相卿-《扇画》@远路归来已白头，丰厓犹似旧时秋。长藤短褐行吟处，不道山翁是故侯。
明-许赞-《初入栈道》@梁汉起天中，形连百二雄。万山争地立，一路与云通。树杪过人影，崖头啸虎风。我行三月暮，怅望华阴东。
明-许宗鲁-《十七夜雨坐》@秋云满空塞，夜景生寥廓。开帘对零雨，客思转萧索。灯明虚室幌，月暗高城柝。天际闻远鸿，琴中悲怨鹤。佳人不共赏，感叹秋怀恶。侧想明月辉，梧桐坐来落。
明-许宗鲁-《渡白沟》@昔运遘屯厄，恒纪变参商。南风日不竞，朔吹益远扬。英雄各乘御，龙战血玄黄。矫矫平将军，独立当中央。张弧射九日，抚剑盼四方。事去绩故隳，志伸愿已偿。朅来岁月久，道里未能忘。仲生固有为，忽死亦其常。停骖览故壁，雪涕履战场。清川带萦纡，白骨浩纵横。惋叹不能发，总辔歌此章。
明-许宗鲁-《至日偶然走笔》@去年冬至尧母城，城头较射角弓鸣。今年冬至毗陵馆，冻雨寒云岁华晚。江南塞北风土殊，何地何年是家居。愁端岂只如宫线，一日长添千里余。
明-许宗鲁-《零陵西亭同朱大参衮杨佥宪材赋》@八洞探幽赜，登台散远心。雷声带雨重，虹影射江深。山巩三苗国，天低八桂林。来游陪二妙，词赋总南金。
明-许宗鲁-《辽左雪中登楼》@岁杪崇朝雪，天涯绝塞城。冻云连海色，枯木助风声。怀土情无已，登楼赋未成。梅花南国思，笛里暮愁生。
明-许宗鲁-《三月三日作》@上巳今朝是，风光异往时。海云成雪易，塞柳得春迟。目极关山道，情悬曲水诗。谁能修禊饮，一涴望乡思。
明-许宗鲁-《医闾春望同李户部诸君子》@医闾登眺倚胡天，辽左封疆指顾全。山势北来连靺鞈，海云东尽辨朝鲜。岩花竞暖霏香云，塞草留春蔼翠烟。公暇暂同淹永日，喜无烽火报甘泉。
明-许宗鲁-《春日园居雨中作》@南山云雾暗长安，坐惜芳菲欲向阑。海燕归迟春色暮，谷莺愁剧雨声寒。柔添柳线垂金水，湿重花梢压绣栏。安得东风开暖霁，曲江走马恣游观。
明-许宗鲁-《登湖山楼（楼在齐山）》@近郭危楼俯碧湍，倦游孤客倚朱阑。淮肥山色尊前出，吴楚江流画里看。旅思逢秋增短鬓，乡心随雁过长安。黄花白酒登高日，玉笛金笳起暮寒。
明-许宗鲁-《城南游览怀古》@杨柳今无渚，芙蓉旧有园。请看蒿里地，即是乐游原。
明-续鬼诗-《缺题》@庭前两株松，风吹一株折。朝减半庭阴，夜灭半庭月。
明-薛蕙-《善哉行》@来日大难，痛心疾首。今日为乐，莫惩其后。大难如何，昊天不嘉。吉凶有时，人莫之知。鹿之游斯，在彼中野。庖人调和，将以为脯。翩翩白龙，好是鱼服。豫且射之，载中其目。少康出畋，不复其舍。戎王朝卧，乃缚尊下。式戒在始，式备在终。匪戒匪备，害于其躬。天命戾止，匪夙则莫。勉尔在位，无俾天怒。
明-薛蕙-《巫山高》@巫山高郁郁，襟带亘天涯。上靡白日阳，下陵青云眉。玄岩何嵯峨，层惸互参差。景象非一状，远望令心悲。献岁出游猎，千乘齐交驰。翠帐罗曲阿，羽盖垂琼芝。龙骑践蕙圃，昚首戏兰池。回车背中路，娱乐未云疲。置酒景夷台，设礼高唐祠。君王千万岁，岁岁长如斯。
明-薛蕙-《宫中乐》@偶过昭阳馆，雕栊闭绛纱。卷帘通一笑，落尽满庭花。
明-薛蕙-《折杨柳》@三月卢龙塞，沙中雪未干。朝来折杨柳，春色忆长安。
明-薛蕙-《莫愁曲》@侬家住石头，绿水绕歌楼。不是工客娱，何缘字莫愁。
明-薛蕙-《长安道》@神州应东井，天府擅西秦。双阙南山下，千门渭水滨。公卿畏主父，宾客慕平津。方朔何为者，虚称避世人。
明-薛蕙-《洛阳道》@凤阙正中天，龙池带洛川。层城三市列，复道两宫连。锦障藏歌伎，羊车戏少年。更逢嵇阮辈，长啸酒垆前。
明-薛蕙-《对酒》@畏涂有千虑，劳生无寸隙。唯余对酒时，暂作伸眉客。妖姬杂睇笑，欢友连衿舄。相逢判一醉，钱刀非所惜。
明-薛蕙-《陇头吟》@沙漫漫，石簇簇，马仆车摧陇山曲。陇山日日行不前，夜夜还从陇间宿。关东只说羊肠阪，那知陇阪如山远。陇阪逶迤距西域，古来此地希人迹。山川本自隔华戎，君王直欲吞夷狄。自从汉虏互相仇，塞上风尘无日休。几群天马来荒外，百万征人戍陇头。堪嗟百万征西卒，半作陇山山下骨。谁为戎首祸斯人，后有汉武先嬴秦。秦家无策良可嗤，汉制匈奴空尔为。愿令边郡谨备寇，不用中原多出师。
明-薛蕙-《江南曲》@江南光景殊无赖，水如碧玉山如黛。吴王旧苑芳草多，鸳鸯飞过斜阳外。船头醉岸乌纱巾，兴来看遍江南春。五湖倘遇范少伯，夺取当时倾国人。
明-薛蕙-《芳树》@芳草荣春日，萋萋盈后园。绛房承露坼，素叶向风翻。散影连云屋，吹香入网轩。美人来已暮，零落复何言。
明-薛蕙-《行路难（三首）》@君不见山中行人葬虎腹，复有贪狼饱人肉。天生二物毒爪牙，比似谗人未为毒。谗人之毒在利口，能覆邦家如覆手。一夫中伤那足悲，万事纷纭真可丑。君不见伯嚭加诬子胥刎，越师西来吴国尽。又不见上官纳谮屈原死，楚王翻为秦地鬼。谗人反覆不可凭，变易是非移爱憎。重华聪明疾谗说，更向通衢市矰戈。可怜豪杰死道边，总为奸邪在君侧。行路难，行路难，只在谗人唇吻端。宁当脱屣蹈东海，不须驱马入长安。¤
明-薛蕙-《行路难（三首）》@我歌行路难，什百之端歌一端。丈夫委质事天子，岂谓当由左右始。九重邃远壅蔽多，疏贱孤臣竟谁恃。君不见贾谊上书谈世务，汉皇欣然绛灌怒。只言旦暮即公卿，一麾却作长沙傅。又不见董生硁硁守廉直，儒者安知丞相力。白头不得里中卧，远徙胶西骄主国。二公之事略无异，史策纷纷多此类。余风积习传至今，覆辙危机在平地。沛国迂儒不晓事，酷信丘轲泥文字。往年抗疏婴逆鳞，赐玦归来十二春。岂无高足据要津，未肯低眉干贵人。贵人方寸九折坂，况我三轮行不远。帝阍无路欲何之，五岳寻仙未应晚。¤
明-薛蕙-《行路难（三首）》@男儿有事在四方，我今胡为不下堂。白首徒怀经济策，青袍虚忝尚书郎。蚤年不睹道路涩，慷慨登朝期树立。万分论议甫一吐，群小猜谗已横集。自兹投劾归田里，汹汹风波犹在耳。敢恨流离世不容，独幸崎岖身未死。摧藏无复异时意，攀援永谢同朝士。始悟高贤好长往，却愧顽疏昧知止。君不见当时汲汲鲁中叟，褰裳濡足常奔走。七十二君冀一遇，枘凿方圜终不偶。楚狂悲歌伤凤衰，郑人窃悼丧家狗。大圣行藏且如此，小儒功名亦何有。闭门不免忧饥寒，出门险巇千万端。祸福重轻君自看，不如解却头上冠。悬车絷马但高卧，莫叹人间行路难。
明-薛蕙-《从军行》@少小慕功名，击剑复谈兵。误信封侯事，甘作从军行。一朝备行伍，几处罹辛苦。西南通远夷，东北攘骄虏。武帝雄材略，土宇新开拓。衔命驰严马，登坛延卫霍。诸将竟邀功，岁岁出临戎。勒兵盈塞外，发卒遍关东。骚屑干戈动，萧条田野空。庙谋贪战伐，边隙开胡粤。军兴急星火，兵连淹岁月。戈船下厉水，策马逾葱雪。山川行未半，容鬓惊凋换。寒冰手指堕，炎风肌肉烂。思乡已泪尽，望远堪肠断。怫郁鱼泣津，凌兢猿眩岸。悠悠历绝国，险道何倾侧。虎穴讵可入，鬼方宁易克。间使闭昆明，单兵陷疏勒。全军有天幸，从吏无人色。天时变杀机，壮士奋兵威。飞矢风鸣镝，推兵血溅衣。长驱五王国，大破九重围。万里悬旌出，三军奏凯归。边垂日无事，鸟尽良弓弃。行直贵臣憎，功高同列忌。赏格多排沮，谤书仍负累。白头还士伍，赭衣从吏议。输力奉明君，忠邪不见分。丹心徒贯日，剑气枉凌云。人事竟莫测，天命谅难闻。可怜麟阁上，不画李将军。
明-薛蕙-《从军行》@少小习胡兵，从军右北平。先登百死阵，却破万重城。边郡勤王苦，中朝论赏轻。封侯自有数，安用怨匡衡。
明-薛蕙-《凉州词》@陇西西去抵凉州，边塞萧条处处愁。青草不生青海曲，黑云常聚黑山头。
明-薛蕙-《塞下曲（三首）》@阴山缚尽犬羊群，万里胡天散阵云。塞外降王三十郡，来朝尽隶霍将军。
明-薛蕙-《塞下曲（三首）》@长城西北万重山，无数征人若个还。明妃死后留青冢，定远生前隔玉关。
明-薛蕙-《塞下曲（三首）》@日暮阴风吹铁衣，孤军转斗陷重围。虏中白骨行当朽，楼上红妆尚忆归。
明-薛蕙-《效阮公咏怀（十四首）》@翔夌赴长飙，翩翩戾高冥。举翮覆白日，伏颈云间鸣。顾谢野田雀，僶俛营此生。与子各殊涂，无用相讥评。¤
明-薛蕙-《效阮公咏怀（十四首）》@朝登古台上，遥望大河阴。朱明来自南，隆暑倏已临。丹霞曜阳景，渥露沾玄林。炎风振曾柯，鸣蝉响哀音。四时代终始，变化递相寻。盛长固殊昔，迟暮方在今。感物切悲情，忾叹伤我心。¤
明-薛蕙-《效阮公咏怀（十四首）》@昔有中黄伯，立慬一何劳。右手搏雕虎，左接太行猱。岂如东海翁，嗜酒佩赤刀。粤祝终不验，侧身焉所逃。¤
明-薛蕙-《效阮公咏怀（十四首）》@蜎蜎桑中蠹，戢戢托尔躯。下枝噏沉液，上条咀槁肤。饮食亦已遂，不念彼树枯。树枯竟何如，憔悴在须臾。飘飘云间龙，卑高一何殊。变化成霖泽，千载长相俱。¤
明-薛蕙-《效阮公咏怀（十四首）》@群狙竞芋栗，喜怒随转移。飞飞海上鸥，矰缴不可施。张仪谢苏君，赵令说李斯。小义鲜能终，邪径固多歧。利害异目前，亲仇在一时。他人各有心，愉乐且相欺。侥幸昧全图，此计良可嗤。¤
明-薛蕙-《效阮公咏怀（十四首）》@飘风振玄幕，若木零朱华。六龙匿西山，蒙汜扬其波。翩翩市中子，于心太回袤。不见憔悴色，但闻慷慨歌。卑危诚未远，祸乱岂在多。人人恤其私，安能尚顾他。已矣勿重陈，嗟予可奈何。¤
明-薛蕙-《效阮公咏怀（十四首）》@穷漠万余里，海冰周四隅。中原勒千乘，翱翔顺风趋。白羽翩翻飞，一军惊且呼。扬节下高阙，长缨系单于。右行临月窟，左旋出日区。立功何足矜，猛气聊以舒。¤
明-薛蕙-《效阮公咏怀（十四首）》@蟾南箕，阴魄沦东溟。乘风避其灾，首旦集鲁城。神飙鼓洪涛，雷电正纵横。大鱼裂地底，昆仑势如倾。西山有精卫，举翼方远征。志意岂不伟，惜哉焉所成。¤
明-薛蕙-《效阮公咏怀（十四首）》@龙伯有大人，轻出越故疆。东上五山巅，学钓尾闾傍。六鳌曳独茧，员峤沉北荒。天汉断西流，海水自飞扬。列仙涕滂沱，帝侧巧中伤。手中握朽骨，魁垒不得长。¤
明-薛蕙-《效阮公咏怀（十四首）》@生才良不幸，处世诚独难。扬蛾兴妒阶，怀璧贾罪端。灵均既见放，韩非亦自残。奉身失所从，慷慨使我叹。¤
明-薛蕙-《效阮公咏怀（十四首）》@守道遗荣利，趋物丧其真。诎伸难并观，高尚良可伦。不见玄庐子，精神已无存。煌煌口中珠，含此谁为珍。富贵焉足求，甘我贱与贫。¤
明-薛蕙-《效阮公咏怀（十四首）》@朝出上东门，迢递望三川。修涂未能半，险阻屡迁延。征马立踟躇，徒旅念归旋。捷径不肯入，安用直如弦。茕茕罹苦辛，失路谁当怜。¤
明-薛蕙-《效阮公咏怀（十四首）》@昔闻黄灵乐，乃在洞庭傍。一奏鱼愁入，再奏鸟悲翔。大声岂不妙，细物焉能当。独有双玄鹤，延颈遥相望。
明-薛蕙-《赠饶平令曹先生》@炎方信巨丽，海峤弥光辉。冲波迅交属，断岫相围。铜乳隐云穴，金膏被石碕。青林互缭绕，玉草竞芳菲。岭戍接丹徼，县斋当翠微。褰开尽洲岛，偃卧同岩扉。高阁只自闭，鸣琴方独挥。心和物皆定，欲静神来依。灵境邈难测，异人游岂稀。虚无翡翠盖，仿佛芙蓉衣。安邑傥可累，吾将从此归。
明-薛蕙-《田中筑舍修治树艺》@庄生卧濠梁，范子去海隅。行止信难侔，远迹要不殊。伊予慕栖遁，脱冠归里闾。卜宅近郊坰，葺宇就田庐。南荣面崇冈，北牖背幽墟。虽非山水地，取乐自有余。筑牖仍先趾，穿池即故渠。林木尽旧行，圃畦皆曩区。寡欲罕所营，众美亦云俱。爵禄无常位，贫贱有安居。岂惟畏淹留，得以免忧虞。欢此平生情，永言焉可渝。
明-薛蕙-《侯大驾回》@西北收皇旅，东南归帝京。山驱八骏下，海泛六龙行。后车环外区，前驷集神坰。支兵联四校，中坚屯九营。绛气曳朱竿，青云生翠旌。饶歌彩吹激，行漏玉鸾鸣。入觐万国至，清宫群后迎。金貂杂流景，圭璧委繁星。录功对五帝，合符朝百灵。俯窥地纽正，仰瞻天柱平。郊禋方展义，升封将告成。祈招美王度，长谣诵休明。
明-薛蕙-《咏料丝灯》@淮南玉为碗，西京金作枝。未若兹灯丽，擅巧昆明池。霏微状蝉翼，连娟侔网丝。烟空不碍视，雾弱未胜持。碧水点葱郁，彩石染萎蕤。霞叠有无色，云攒深浅姿。焚兰发香气，对烛映红滋。明月讵须侈，夜光方可嗤。
明-薛蕙-《风》@蛾眉帘下出，春风花际来。云落鬓间发，蚁转手中杯。华梁尘乍动，罗帷影复开。试将巫山雨，吹向楚王台。
明-薛蕙-《烛》@客醉北堂上，花生夜户中。色乱歌梁月，影暗舞衣风。珠帘照不隔，罗幌映疑空。愿得陪长宴，相看曲未终。
明-薛蕙-《屏风》@屏风十二曲，罗列洞房隅。双环金屈膝，四角锦流苏。蛾眉行处隐，玉袖坐中扶。因歌留上客，翠盖少踟蹰。
明-薛蕙-《蒲》@昔闻咏塘上，今见玩池中。紫茸含细蕊，绿带舞轻丛。蜻蛉高下逐，翡翠往来通。徘徊桂兰渚，竟日与君同。
明-薛蕙-《萍》@参差如霰布，的娰星出。鱼戏影初开，鸟散文仍密。幸因云雨会，且免风波失。无裨江海流，徒谢芳菲质。
明-薛蕙-《兔丝》@根株不自立，枝蔓为谁饰。偶同杂组文，未比朱弦直。园客何由整，天女讵堪织。暂附松柏枝，终辞霜露色。
明-薛蕙-《郊居作》@池御鲜珍鳞，樊笼多铩翮。物情忌窘束，人事伤纷迫。拙薄谬荣涂，疏慵谢朝籍。销声背喧竞，息影投幽隙。丘园虽寂寞，悠然殊自适。徘徊弄文史，流连眷泉石。神轻片云上，目莹清川激。蓬峤宛相闻，沧洲如在觌。未申隐沦志，稍习湛冥迹。外慕非所希，聊用终晨夕。
明-薛蕙-《冬夕》@空斋生夕霭，俯仰俄清绝。开帷玩光景，就槛看云月。寒条响哀吹，曾林皓余雪。怀人不可见，徒令自怡悦。
明-薛蕙-《晓坐斋内》@近曙早莺喧，乍暖游丝密。稍稍竹待风，纷纷花就日。临堂点芳翰，披衣玩仙帙。赖此自多娱，暂缓幽忧疾。
明-薛蕙-《重游萧氏园》@别此真如昨，重游换物华。粉滋曾倚竹，红浅旧看花。沙阪萦林曲，山篱逐水斜。城南咫尺路，未觉往来赊。
明-薛蕙-《暮春园中作》@荒径入园墟，经旬旷游涉。林飘依槛絮，蔓引横阶叶。春阑意已倦，风晚花如怯。怃然阅徂景，弥使忧相接。
明-薛蕙-《答颜惟乔》@俗纷倦城肆，放浪怀林莽。命赏来芳讯，探奇协幽想。萧条南苑际，中夏犹凄爽。雨霁绿泉生，风惊白云上。禽鱼行盼睐，水木坐俯仰。梁栋下阴霏，房栊递哀响。沦飘病转剧，偃蹇年日长。名山仍未去，末路竟何往。故人念相慰，贱子拟自广。旦日伫登临，愿言操几杖。
明-薛蕙-《月夜望雪》@朝看云际雪，夜月坐中楼。宛似青天上，俯观银汉流。犹怜目未尽，好为上帘钩。
明-薛蕙-《志感（二首）》@二仪育万物，四时代寒暑。三五咸哲王，质文有今古。圣人贵通变，愚者或未睹。周公兴礼乐，光翼兄与父。宣尼谋鲁国，一变道斯举。旧章不可忘，季世赖毗辅。苟能继先志，改制固法祖。国家历年祀，庶绩罔不叙。乘时宜损益，更化俟明主。愧无贾生书，今日悟当宁。¤
明-薛蕙-《志感（二首）》@圣王久已徂，方策不俱逝。大者载诗书，遗烈播无际。猗嗟德不泯，文章亦相俪。吾观三五迹，旷代若同世。区区汉唐来，群儒犹善继。葳蕤竹素间，君相赖攸济。皇朝属全盛，光重施来裔。自非良史才，大业有瑕翳。愿言见作者，缀缉列凡例。纷纶括群典，俶傥袭六艺。言文行则远，斯理良匪细。惓惓告在位，秉笔当勿替。
明-薛蕙-《庵中》@市声入墟落，瓮牖未全晓。虫飞亦薨薨，焉知此生小。群动随天运，宇宙长纷扰。独有庵中人，冥然化机表。
明-薛蕙-《郭外》@置酒命交游，巾车向城郭。徘徊空野外，乐绪翻萧索。凉风变云日，白露惊川薄。秋水增烟雾，衰林半摇落。良时一若此，人生讵如昨。援琴写哀弄，停觞罢欢酌。愧彼忘情者，孤悰似无托。
明-薛蕙-《寄浚川先生》@览公谈玄作，赠公咏玄篇。寻仙愿未果，怀旧心悠然。抠衣游郡斋，言诗偏赏激。束书谒京邸，交臂俄分析。中岁再见公，置酒浚郊庐。自此若参辰，形迹缅相疏。一别二十年，相思定深浅。独游郭南园，忆公如在眼。稷契亮天功，巢许好山栖。同生尧舜世，出处安能齐。退藏诚自揣，明扬何滥与。愧非伯齐伦，谬当公叔举。我年已迟莫，我志但逡巡。鄙儒信顽鲁，不识要路津。枳棘遍荒涂，鸱枭竞翔舞。中有孤凤皇，哀鸣一何苦。十日出天衢，龙飞欲何为。不如反深渊，俟彼风雨时。世俗多崎岖，达人岂凝滞。公能访松子，予亦从公逝。
明-薛蕙-《元夕篇》@皇都佳丽地，春日艳阳年。共爱元宵好，争歌明月篇。元宵明月满蓬莱，春色先从上苑来。千门宛转银屏隔，万户参差金锁开。千门万户连双阙，彩女新妆踏明月。映牖窥窗态转多，含娇凝睇情无歇。正逢春日爱芳菲，复值春宵缝舞衣。灯光斜照珊瑚枕，香气空薰云母扉。此时天子盛遨游，离宫别馆足风流。才开凤岛张灯架，更起鳌山结彩楼。彩楼岧嵽鳌山侧，复道交衢对南北。万烛翻疑白日光，千灯却乱春星色。春星暗霭迷烟雾，仙御分明见天路。空里翩翩翠盖飞，云中冉冉鸾舆度。翠盖鸾舆千万骑，伐鼓金动天地。御仗层层锦绣围，广场队队鱼龙戏。就中别有王侯客，三三五五长安陌。夜夜经过许史家，朝朝游戏金张宅。金张许史斗骄奢，金灯玉带剪春纱。鸳鸯比翼玟瑰树，翡翠双栖菡萏花。龙膏凤炬列千行，蕙火兰烟百和香。月华照耀琉璃障，雾影氤氲玳瑁梁。可怜豪侈谁能似，可怜行乐心无已。曲罢频移歌舞筵，醉后重游灯火市。月市星衢游未遍，东城南陌时相见。妖童绣勒五花马，倡女银车九华扇。妖童倡女繁华子，双去双来帝城里。粉色偏从月下明，衣香故向风前起。调笑行歌欢未阑，浮影流光夜遽残。朝来试过狭邪路，堕靥飘花那忍看。
明-薛蕙-《宝剑篇》@昔闻欧冶铸宝剑，冶中蛟龙欻挥霍。冶开火歇蛟龙失，黯黯青云吐芒锷。赤山丹液色郁勃，白帝金精气萦薄。翠珉磨出冰洞明，宝鞘装成金错落。?鹈膏莹科斗字，鹿卢玉映芙蓉萼。坐上传看疾风起，尊前拔舞惊虹跃。蚩尤苍黄化石陨，天吴辟易随潮却。果然魑魅忌精爽，坐令神物藏冥漠。由来世事不可测，须臾沦落丰城侧。玉珥雕零苔藓昏，雪花蠹蚀尘沙黑。当年得意断犀象，今朝失路埋荆棘。地底龙眠鬼犹泣，斗间气腾人未识。泥涂污辱君勿悲，风云变化时将逼。掘狱重开双宝刀，入市争酬万金直。自古英雄每如此，平生蹉跌长叹息。哀歌谩作行路难，高飞自有横天翼。
明-薛蕙-《台上》@台迥通风榭，窗虚近水城。卷帘残暑去，携手晚凉生。碧树藏云暗，银河度月明。醉来愁仿佛，只作画中行。
明-薛蕙-《邯郸馆中》@门对罘罳静，城临睥睨斜。愁人倚高阁，清夜动悲笳。月暗云生叶，风寒露作花。徘徊望牛斗，仿佛辨京华。
明-薛蕙-《北征》@地阔尘沙外，天寒霜露中。燕云常少日，朔气自兼风。梦断南栖鸟，愁随北向鸿。淹留忆攀桂，辛苦叹飘蓬。
明-薛蕙-《昭王台》@燕昭无故国，蓟野有空台。寂寞黄金气，凄凉沧海隈。腐儒终报主，乱世始怜才。回首征涂上，年年此地来。
明-薛蕙-《驾幸南海子》@诏幸芙蓉苑，传言羽猎行。三驱部上将，四校出神兵。列戟围熊馆，分弓射虎城。风云日暮起，偏绕汉皇营。
明-薛蕙-《春日禁中遇雪》@紫禁春朝雪，花飞彩仗新。雾交随雉尾，风引避龙鳞。掌湿金人立，窗寒玉女颦。翠华沾洒处，遥忆属车尘。
明-薛蕙-《答王允升省中对雨见忆之作》@康乐愁霖唱，平原苦雨诗。故人歌此曲，赠我慰相思。薜荔垂青阁，芙蓉泛绿池。今朝一樽酒，最恨不同持。
明-薛蕙-《送毛敬父之庐州》@北峡吞淮口，东陵控海隅。霍山分岳镇，肥水混濡须。从事之官远，观风问俗殊。庐江多小吏，应候府中趋。
明-薛蕙-《海棠画扇》@西蜀繁花树，春深乱蕊红。还怜彩扇上，宛似锦城中。影转团团月，香含细细风。江淹才力减，赋尔若为工。
明-薛蕙-《晦日夜集》@晦日归休晚，良游惜后时。却拚长夜饮，更赋早春诗。云雾窗中入，星河阁上垂。何须花与月，行乐始相宜。
明-薛蕙-《春夜过时济饮》@露净开樽处，天青岸帻时。素云将月上，香雾任风吹。为乐常苦晏，含情复待谁。径须成一醉，莫遣酒行迟。
明-薛蕙-《夏日游道观》@隔竹窥丹洞，临池坐碧沙。翠杯寒玉水，石碗净云芽。展簟来风色，吹笙上月华。休论河朔饮，讵似醉流霞。
明-薛蕙-《陈真人馆中赏荷花作》@别馆瀛洲丽，新花菡萏香。红衣迷日色，翠盖写波光。雨过金塘湿，风生石槛凉。客来修竹下，回首见潇湘。
明-薛蕙-《江霞》@春江变气候，孤屿发云霞。散影摇青草，流文漾碧沙。红泥迷燕子，丹洞失桃花。水宿淹晨暮，应怜谢永嘉。
明-薛蕙-《江云》@谢客弄春水，江皋生彩云。纷纷初散绮，叶叶渐成文。蔽日皆相映，流风乍不分。何因可持赠，欲以慰离群。
明-薛蕙-《江花》@百丈牵江路，行穿夹岸花。时怜一水曲，远爱数峰斜。林下见垂钓，溪边逢浣纱。武陵如在眼，仿像羽人家。
明-薛蕙-《江猿》@舟行转江峡，处处响哀猿。极浦云方合，连山雨正昏。接条时自拄，饮水复相援。不待三春尽，先伤游子魂。
明-薛蕙-《六月八日西阙遇雨》@窈窕西清内，参差水殿连。归云向平乐，飞雨集甘泉。明月裁班女，回风唱丽娟。龙池初望幸，来往木兰船。
明-薛蕙-《谒茂陵祀孝贞太后》@一弃东朝养，千秋不复归。夜台长寂寞，月殿少光辉。野露栖金碗，山风动玉衣。茂陵多碧草，春日自芳菲。
明-薛蕙-《负郭》@负郭茅堂小，临溪竹圃斜。山樽携野客，鱼网晒邻家。荒径封残雪，疏篱透晚霞。预思春到日，著处种桃花。
明-薛蕙-《李子西送佛头青花得自永宁王宫中盖牡丹之殊》@故人真好事，为我致名花。书寄夷门道，春来帝子家。玉肌明素雪，翠袖影青霞。合避金仙号，更名萼绿华。
明-薛蕙-《山亭》@西圃禁垣东，凉生暑渐空。小池盈宿雨，丛桂易秋风。独鹤窥云际，幽兰思露中。来游行乐地，不惜醉山公。
明-薛蕙-《秋夜》@西园秋渐好，晚眺倚山扉。鹤语风生竹，萤飞月满衣。乍怜幽意惬，翻恨赏心违。延伫空林下，中宵独未归。
明-薛蕙-《观舞》@妙伎出秦中，纤腰学楚宫。翠帷低舞燕，锦荐踏惊鸿。宛转歌相似，婵娟态不同。无因逃酒去，懊恼白头翁。
明-薛蕙-《西斋》@西斋休憩地，永日卧书帷。燕舞随风絮，莺啼集露枝。病因闲自疗，春与醉相宜。却悔牵行役，年来忽去兹。
明-薛蕙-《郭外》@郭外平芜迥，溪边小径斜。客行迷野竹，莺语隔林花。多景每难遇，孤游还自嗟。佳期竟何许，脉脉向春华。
明-薛蕙-《酬惟乔赠巾》@野巾初着日，心赏竟朝曛。试正行窥水，从欹卧看云。坐翻嫌月露，出每避尘纷。顾影还相笑，风流愧使君。
明-薛蕙-《酬惟乔惠鹿》@怜此园中鹿，君侯赠野夫。涂艰常近患，物俊益妨躯。林薮空相忆，藩篱坐自拘。忍甘充玉，愿为束生刍。
明-薛蕙-《泛溪》@避暑清溪曲，舟行路不穷。诗成孤屿上，酒尽夕阳中。绿竹含秋色，红蕖送晚风。归来就明月，移棹水云东。
明-薛蕙-《紫薇》@紫薇开最久，烂熳十旬期。夏日逾秋序，新花续故枝。楚云轻掩冉，蜀锦碎参差。卧对山窗下，犹堪比凤池。
明-薛蕙-《北狩》@秦皇巡海右，汉武幸关东。昔怅千秋迹，今看万乘雄。期门陈后苑，清道出离宫。雾绕旄头黑，尘翻豹尾红。天营屯斗极，御气下云中。射兽阏支雪，焚山瀚海风。系缨驱杂虏，载笔扈群公。此日燕然石，长刊北狩功。
明-薛蕙-《出行四图为何燕泉先生作（录二首）》@西域防胡日，南宫动使星。旧分双赤管，新佩一青萍。陇月传兵候，关云结阵形。千金收虎士，万马蹴龙庭。方略随封事，文章待勒铭。应嗤班定远，头白滞边亭。¤
明-薛蕙-《出行四图为何燕泉先生作（录二首）》@沙苑禁城隈，天闲十二开。欲修群牧令，还倚列卿才。照野云千色，填山锦万堆。铸形珍汉阙，市骨小燕台。大阅军容壮，横行虏阵摧。始知中国富，不假大宛来。
明-薛蕙-《卧病贻友人》@汉代无才赋《子虚》，病来空卧茂陵居。终年只学五禽戏，早岁浑忘三箧书。林下网虫悬堕叶，墙头蔓草落寒渠。日日思君欲乘兴，濠梁何处好观鱼。
明-薛蕙-《访孙世其叙饮》@苑内银河垂袅袅，城边暗月上微微。不辞怀抱今宵尽，无奈宾朋此地稀。万里飘零同卧病，三年邂逅一沾衣。燕山楚水遥相望，目断天涯鸿雁飞。
明-薛蕙-《春阴》@春阴日日春晴少，料得春晴春已归。竹里雄鸠嗔独语，池边乳燕喜群飞。炊烟冷落侵寒食，檐溜飘萧上夹衣。寂寂小轩宾客散，祗余禅榻不相违。
明-薛蕙-《赠继之》@长安城中不可留，风尘日日使人愁。上书解印我将去，拔剑出门君且休。五岳登临几两屐，三江来往一扁舟。东西南北好行乐，与尔相随万里游。
明-薛蕙-《人日》@晖晖晴日透帘帷，冉冉和风扬鬓丝。野老自倾田舍酒，故人谁寄草堂诗。即看梅柳春含早，预想莺花景不迟。旋鬻园蔬办家酿，剩拚酩酊艳阳时。
明-薛蕙-《睡起》@午梦初醒卯酒消，不知风雪已终朝。客来小阁聊盘礴，鸟散空园转寂寥。老境时时怀故旧，穷途事事愧渔樵。古人坚卧非无意，未必渊明为折腰。
明-薛蕙-《落花》@今朝卷帘坐，时见一花飞。不惜芳菲尽，春风稍稍稀。
明-薛蕙-《城南梅开简友人》@郭外新梅树，春风吹欲残。未能携酒出，幸为折花看。
明-薛蕙-《奉同王浚川海上杂歌（三首）》@天鸡啼处夜生潮，东望蓬莱翠雾消。紫贝高为云外阙，青龙盘作日边桥。
明-薛蕙-《奉同王浚川海上杂歌（三首）》@石门双阙入蓬瀛，日日惟看云雾生。白蜃吹霓晴后见，翠蚪衔月夜中行。
明-薛蕙-《奉同王浚川海上杂歌（三首）》@海上三山倒影垂，风吹波动锦涟漪。云中对出神仙阙，地底双开日月池。
明-薛蕙-《宫词（三首）》@禁围处处锁名花，步障层层簇绛纱。斟酌君恩似春色，牡丹枝上独繁华。
明-薛蕙-《宫词（三首）》@红袖低回拂锦茵，玉颜憔悴掩罗巾。空房独对婵娟月，赖是嫦娥不笑人。
明-薛蕙-《宫词（三首）》@斗帐氤氲沉水烟，蛾眉那得带愁眠。镜中莫倚人如玉，枕上真成夜似年。
明-薛蕙-《雪（五绝）》@流风回雪满蓬莱，绣幕珠帘万户开。内殿平明催设宴，玉京深处翠华来。
明-薛蕙-《雪（五绝）》@绿水初冰百子池，飞花正满万年枝。君王夜醉瑶台雪，侍女冬歌《白甿》
明-薛蕙-《雪（五绝）》@永巷沉沉夜漏稀，玉阶寂寂雪花飞。空持纨扇歌琼树，愁对银缸襞舞衣。
明-薛蕙-《雪（五绝）》@玉人燕国旧倾城，对雪临风更有情。镜里新妆争皎洁，筵前《垂手》学轻
明-薛蕙-《雪（五绝）》@宫里仙人字丽华，弦中纤指学琵琶。朝来白雪当窗立，一曲弹成《玉树花》。
明-薛蕙-《皇帝行幸南京歌（六首）》@建业城西江水回，千官遥望翠华来。天子双鞬悬锦带，近臣争上万年杯。
明-薛蕙-《皇帝行幸南京歌（六首）》@翩翩翠盖覆鸣銮，诏许都人夹道看。乐府尽歌杨柳曲，后车多著鵕鸃冠。
明-薛蕙-《皇帝行幸南京歌（六首）》@忆昔高皇定鼎年，钟山龙驭已登仙。八叶神孙因耀武，衮衣亲得拜陵前。
明-薛蕙-《皇帝行幸南京歌（六首）》@燕姬玉袖抱箜篌，马上长随翠辇游。春来照影秦淮水，爱杀江南云母舟。
明-薛蕙-《皇帝行幸南京歌（六首）》@淮水南边是狭邪，蛾眉临水折江花。日暮龙舟泊何处，玉床抛在五侯家。
明-薛蕙-《皇帝行幸南京歌（六首）》@玄武湖中绿水多，君王日日爱经过。宫女能为荡舟戏，中官学唱采莲歌。
明-薛蕙-《一溪》@一溪云水一渔夫，一曲沧浪酒一壶。笑指桃花问春色，武陵得似此间无？
明-薛蕙-《戏成五绝（录一首）》@海内论诗伏两雄，一时倡和未为公。俊逸终怜何大复，粗豪不解李空同。
明-薛蕙-《题空上人山房》@古寺残冬倍悄然，老僧闭户独安禅。冰满瓶中无滴水，香消垆畔有余烟。
明-薛素素-《雨夜》@江城漏转夜超超，坐向芳尊叹寂寥。挑尽银灯愁不尽，满庭疏雨湿芭蕉。
明-薛素素-《画兰竹题赠苏时钦》@翠竹幽兰入画双，清芬劲节伴闲窗。知君已得峨眉秀，我亦前身在锦江。
明-薛素素-《怀人诗》@良夜思君归不归，孤灯照客影微微。携来独枕谁相问，明月空庭泪湿衣。
明-薛瑄-《拟古（二首）》@白云在高丘，绿萝在深谷。中有冥栖士，云萝蔽茅屋。独抱尚友情，缅遂硕人轴。古琴时复弹，古书还更读。逍遥无外事，俯仰长自足。沮溺耕在野，姜叟钓渭曲。伊人岂无心，耻衒荆山玉。将须凤来仪，朝阳满梧竹。¤
明-薛瑄-《拟古（二首）》@庭树微飘落，凉气始披拂。却忆少年时，泛舟湖湘曲。秋风起波澜，寒霜下林麓。日出江上枫，雾隐楚岸竹。兰芷亦萧条，芰荷不秋馥。灵均旧游处，骚思方满目。忽忽三十年，凉意复相触。《九歌》有遗辞，得意在云谷。
明-薛瑄-《秋思（二首）》@秋来何所思？所思在远道。洞庭木叶霜，楚泽芙蓉老。欲济怀方舟，风波殊浩浩。寄言双白鹤，尔来苦不早。¤
明-薛瑄-《秋思（二首）》@登高望沧海，长风欻来过。九鳌互低昂，三山郁嵯峨。绰约众仙子，飘飘戏其阿。手把珊瑚枝，笑拂扶桑柯。我欲往从之，道远百怪多。安得骑鸿鹄，乘风越洪波。举鞭逐蛟蜃，仗剑驱鼋鼍。永与众仙会，遨游养天和。
明-薛瑄-《龙阳山行遇雨》@岁晚山行深，山中水重叠。丛篁夹溪桥，桥断横槎接。阴雨竟连朝，云林黯一色。虚风忽冷然，萧萧坠黄叶。抚景复何为，内顾远游客。
明-薛瑄-《泊舟贻溪宿阳楼山下》@窈窕入清溪，侧径何纡曲。鱼梁截奔流，雪濑漱寒玉。空翠湿人衣，雾雨满新竹。路穷上野航，前登得平陆。日暮烟火迷，似向桃源宿。
明-薛瑄-《平沙落雁》@霜清秋水落，风过人迹平。飞飞随阳鸟，相呼下寒汀。向夕聚俦侣，月映芦花明。
明-薛瑄-《烟寺晚钟》@夕照下山门，清音出烟雾。暝壑一僧还，侧伫寻归路。月上楚天宽，露落洞庭树。
明-薛瑄-《潇湘夜雨》@两岸丛篁湿，一夕波浪生。孤灯蓬底宿，江雨蓬背鸣。南来北往客，同听不同情。
明-薛瑄-《江村暮雪》@落落渔樵家，苍苍起烟雾。岸滑移钓舟，沙平失归路。似有凌波人，盈盈月中去。
明-薛瑄-《渔村落照》@钓艇收晚缗，归鸦集疏柳。天风吹彩霞，明月映江口。孤村一笛横，万虑复何有。
明-薛瑄-《渡双溪》@双溪始合流，崖绪遂经复。洄潭一镜平，秋影空寒绿。野渡得孤航，山家带乔木。适意方自兹，前呵戒僮仆。抚景重悠然，谁能和斯曲。
明-薛瑄-《湘江舟中》@湛湛湘水绿，夹岸丛篁多。挽舟逆水上，南风起微波。嘉此晴霄景，逍遥玩江沱。沙渚旷缅邈，云岫纷嵯峨。远目为舒畅，客意将如何。濯缨吾所爱，聊为扣舷歌。
明-薛瑄-《游君山寺》@为爱湖中山，遂寻山下路。跻攀转出邃，涧谷亦回互。石磴足莓苔，青林杂烟雾。前行如有穷，岚岭乍分布。招提压重湖，千里周一顾。孤峰四无根，形气自依附。山僧复导我，窈窕更徐步。疏篱野蔓悬，老圃寒泉注。径转山房深，重与绝境遇。白云檐外生，清风竹间度。庭花杂无名，岁晏色犹故。澄心得妙观，忘言契良晤。爱此林壑清，遂薄尘俗务。重来待何时，尚子毕嫁娶。
明-薛瑄-《洞庭遇雨》@孤舟行何迟，岁晚洞庭雨。跳波乱明珠，随风扬细缕。云雾失君山，波浪连吴楚。莫唱斑竹枝，别思满南浦。
明-薛瑄-《过鹿门山》@西来汉水浸山根，舟人云此是鹿门。峭壁苍苍石色古，曲径杳杳藤萝昏。乱峰幽谷不知数，底是庞公栖隐处。含情一笑江风清，双橹急摇下滩去。
明-薛瑄-《武口守风》@连日北风疾，江涛拍岸鸣。天垂平野月，浪珣近船灯。湖与归心阔，秋同客思清。不眠听鼓角，高枕念王程。
明-薛瑄-《武陵晓泛》@今朝风日好，来泛武陵溪。碧水寒依岸，苍林远护堤。沙光摇野马，人语散凫瑽。二月桃花发，还应处处迷。
明-薛瑄-《荥阳怀古》@萧萧凉吹动秋空，千古河山一望中。广武连营秋草碧，鸿沟分壤夕阳红。石麟有甲含苍藓，铁马无声散晓风。何限英豪俱泯灭，白云依旧出层峰。
明-薛瑄-《沅州杂诗》@辰沅风壤带三苗，一望乾坤纳纳遥。翼轸众星朝北极，岷嶓诸岭导南条。天邻巫峡常多雨，江过浔阳始有潮。近日诗怀殊浩渺，谩将新句写芭蕉。
明-薛瑄-《戏题红白二梅花落》@檐外双梅树，庭前昨夜风。新英兼旧蕊，坠粉间飘红。已见苔成锦，方疑色是空。妆娥初点额，舞女欲迷踪。雨重胭脂湿，泥香瑞雪融。不知何处笛，并起一声中。
明-薛瑄-《夏日出文明门》@文明门外柳阴阴，百啭黄鹂送好音。行过御沟回望处，凤凰楼阁五云深。
明-薛瑄-《新郑学宫夜宿》@清飙摵响林柯，夜宿秋堂冷簟波。睡醒不禁乡思切，满庭明月候虫多。
明-薛瑄-《巩洛道中》@嵩高云气晚嵯峨，清洛西风咽急波。水色山光浑似旧，汉家陵墓夕阳多。
明-薛章宪-《风雨中忆含桃》@含桃摘后已无多，更耐风狂雨横何。纵有绀跗垂弱蒂，分无丹颗缀柔柯。朱唇失绛羞樊素，赪颊啼红泣苎萝。想见流莺正无赖，应同老子共悲歌。
明-薛章宪-《阳山大石》@郧星自天着山巅，与天作石知何年。谽呀赑屃断后裂，欲随不随相钩连。硗然蹄股躩且跧，霜饕雪虐成顽坚。夸娥负山跂一足，罔象拔河耸两肩。嵌空窒罅鬼手刓，蜂房联络僧庐悬。崚层石磴蛇倒退，决往未省愁攀援。还从青衣驾赤犊，更觅小有穷兜玄。
明-雪江秀公-《感事》@啄乌搏鸡雏，翼翼鸡母护。孤儿悲惸独，颜色失其怙。黑风雨益暗，同过前溪渡。茫茫春水深，骨肉不相顾。
明-雪江秀公-《怀太白山人》@阶前黄叶堆欲满，湖上白云闲自来。千里秋风悲断雁，两峰寒日忆登台。未能明月同移棹，想见黄花独举杯。吟遍长松千万树，南屏落日寺门开。
明-雪江秀公-《山中怀萝石翁》@老怀常耿耿，岁暮一行书。寒日孤城短，山堂独夜虚。病多忧到骨，吟苦泪盈裾。只恐梅花笑，相逢齿发疏。
明-雪江秀公-《晓长老挽词》@西池花谢见莲成，短世逢人问死生。白发卧云真是病，青山埋骨始完名。雨灯夜着虚堂影，秋磬寒随落木声。欲为吾师著禅行，石章兼勒嗜茶铭。
明-雪江秀公-《碧空先辈挽诗》@独听钟声坐夜阑，袈裟何处问丰干。浮云忽灭心灯在，一树梅花月影寒。
明-雪江秀公-《漫兴》@落日千峰拄杖前，古苔长拟隐居篇。颍滨定有箕山月，庐岳时看瀑布泉。小阁梅花迎老眼，残书白发卧高天。圣朝有道忧今少，药饵烟霞且岁年。
明-雪江秀公-《寄九杞先生》@两句三年报已成，杞泉凉月照人清。九华芝草高踪在，千里冥鸿病眼明。野墅柴门香稻熟，渔村江树晚山晴。凭谁唤起王摩诘，画汝纶巾杜曲行。
明-雪江秀公-《许泉亭秋日》@手把传灯录，西岩卧病翁。柴关上野色，石壁下秋风。岁月飞鸿外，江山落叶中。菊花知九日，青蕊更丛丛。
明-雪江秀公-《绝句》@人坐秋树下，月在秋树上。苦吟落叶空，瘦影自相向。
明-雪江秀公-《得白泉徐侯书》@槜李城西从拂袖，归帆直过钓台西。却怜别后无消息，忽得书来问杖藜。江岸鹧鸪悲暮雨，柴门燕子惜春泥。海边犹有甘棠树，几向花阴忆贵溪。
明-雪江秀公-《泛舟至桐口》@路转青村合，山连赤岸斜。夕阳飞燕子，茅屋落桐花。晚墅闻孤笛，轻舟阁浅沙。前峰望不远，林暝欲栖鸦。
明-雪江秀公-《题墨山扇图》@远屿孤烟起，林亭落日虚。青山半江影，竹里照残书。
明-雪江秀公-《宾山驻锡云居》@满地云山皆幻住，此心若了始为僧。草茅径昃须扶杖，雾雨堂昏要续灯。警露鹤鸣穿壁月，弄花猿引挂岩藤。闭门细究《楞严》旨，镜像年芳未可凭。
明-雪江秀公-《宿归云堂》@寺前昨日雨，水满放生池。独往忽乘兴，幽寻岂有期。夜深月未出，秋近竹先知。重把茶杯坐，云山话所思。
明-雪江秀公-《读谢翱传》@南奔北走家何在，七里滩前许剑来。厓海夜寒惟月上，冬青树老又花开。侧身天地聊晞发，怅望江山独把杯。一掬当年知己泪，秋风洒尽下西台。
明-雪江秀公-《雨夜》@灯影西堂里，三年病惠休。空山闻夜雨，独客抱春愁。花鸟寒应苦，星河暗自流。谁家有明月，长笛倚高楼？
明-雪江秀公-《秋兴》@木落关山岁暮时，风云万里忆京师。著书独惜虞卿老，怀古犹含庾信悲。海郭清砧寒近捣，山楼短笛夜深吹。江南秋水平如镜，只恐无人照鬓丝。
明-雪江秀公-《庚辰岁感事次吴宿威太守韵》@消息真传愁暮春，行营旧国动星辰。徒怜汉武巡游地，不见周王清路尘。别殿蓬莱花事静，芳洲鹦鹉客愁新。秦淮一带芜城月，翠辇琵琶载美人。
明-雪江秀公-《烟霞寺一百七岁老僧》@垂老犹疑宝掌翁，一龛枯坐万山中。闭门不管春来去，芳草满阶栖落红。
明-雪江秀公-《宜晚社西野席上》@迟暮山林意颇同，一尊且共话年丰。租佣不堕常时业，铅椠兼收卒岁功。秋水衣巾明野色，朔云杞菊倚寒丛。论兵策马俱难用，只作江南白发翁。
明-雪江秀公-《秋日登栖云岭》@黄落山川入望遥，行过云岭忆前朝。秋风废苑悲丛棘，明月珠帘想玉箫。岛屿晴浮渔树浦，江潮寒上海鲜桥。迢迢西崦斜阳路，惟见归鸦趁暮樵。
明-雪江秀公-《闻顾子重过五亩山自杭归款叙数日》@桐花吹雨惜残春，满地江湖见隐沦。短笠轻舟终远去，白云春草唤愁新。画牛事已知弘景，学稼心常忆子真。山月一樽谈未了，夜深犹照病闲人。
明-雪江秀公-《莲井》@银床露下夜如何，鼻观生香净不波。性水真空无热恼，定光院里月明多。
明-雪江秀公-《过孙山人故居（二首）》@溪边野竹映寒沙，茅屋青山处士家。燕子归来寒食雨，春风开遍野棠花。
明-雪江秀公-《过孙山人故居（二首）》@歌残桂树小山空，野鹤孤栖自一丛。万里中原归不得，空余长剑卧秋风。
明-雪江秀公-《楚江秋晓次石田翁韵（三首）》@睡起长年报水程，江花无数傍船明。汉阳人语舟横渡，夏口鸡鸣月近城。寂寞阵图诸葛计，支离心事杜鹃行。却从岁序悲黄叶，一夜湘潭白发生。¤
明-雪江秀公-《楚江秋晓次石田翁韵（三首）》@草寒霜渚梦悠悠，衡岳西风落木秋。病里断猿司马泪，吟余残月仲宣楼。自怜江汉犹迟暮，谁采城蓉寄远游。鸿雁一行斜不度，水光山色满汀洲。¤
明-雪江秀公-《楚江秋晓次石田翁韵（三首）》@山川摇落露华晞，野寺鸣钟破曙晖。千里人烟江郭静，数声渔笛水禽飞。寒催刀尺风霜早，日远关河信息稀。丛菊又开身在客，长沙谁念未成衣。
明-雪江秀公-《舟还（二首）》@东家西家看竹，南寺北寺题诗。欲问出门高兴，山中猿鹤幽期。
明-雪江秀公-《舟还（二首）》@晚笔青山剩语，春沙白鹭余杯。两岸落花芳草，满船明月归来。
明-雪江秀公-《方洲张公二姬双节（二首）》@交剪云鬟为主恩，镜台花落洗头盆。同心待死芳洲上，霜月寥寥夜到门。
明-雪江秀公-《方洲张公二姬双节（二首）》@缟素沈沈抱所天，死心已在剪刀前。主家楼上孤灯泪，同洒秋风四十年。
明-雪江秀公-《遣兴》@白云流水度虚屏，小坐池边眼自醒。春事不知浑入夏，青虫无力堕槐庭。
明-雪江秀公-《平望道中》@两岸青山日半衔，洞庭天水碧相涵。东风正报桃花信，湖面归渔网作帆。
明-雪江秀公-《临终诗》@一夜小床前，灯花雨中结。我欲照浮生，一笑生灭灭。
明-雪浪法师-《送界公还海虞》@寒云江上渡，去住总超伦。落尽风鸣叶，窥残月傍人。下签诸品彻，析难一言中。映带河山色，孤帆处处新。
明-雪浪法师-《过安茂卿秦淮寓馆》@安期东海至，新借白门居。绿醑称从事，红妆用校书。舟移淮水月，馔出晋陵鱼。闻道西林胜，能无一榻虚。
明-雪浪法师-《同定源过云西别馆夜坐》@一水云西紫翠阴，为园虽小自开林。径饶黄菊聊供采，门掩苍山岂事寻。明月半残今夜色，寒灯犹吐十年心。坐中且莫言摇落，世路浮名真陆沈。
明-雪浪法师-《夜泊慈姥矶登绝顶坐月》@踪迹元蓬厓，天涯自往回。秋风随去棹，夜色共登台。石面潮初落，江头月正来。最高思欲卧，清磬一声催。
明-雪浪法师-《江上道中即事有怀同社诸友》@遵路三支别，横江一苇从。断堤方舍筏，山寺忽鸣钟。飞雾翳寒日，残烟隔暮舂。间关犹未远，离绪已重重。
明-雪浪法师-《出刘庵晚步望江南诸山有感寄同社诸丈》@荒原无历览，直视但丘陵。斥鷃飞盈步，波臣水仅升。莽烟孤晚岫，疏树出寒灯。目断钟山色，空余望里登。
明-雪浪法师-《雨过即事（二首）》@一雨山如沐，垂藤覆深屋。不见踏花人，窗外生新绿。
明-雪浪法师-《雨过即事（二首）》@朝起自凭栏，明霞灿如绮。失却向时人，鸟声似它语。
明-雪浪法师-《游般若寺》@蟠纡垂鸟道，苍翠削芙蓉。坐可依危石，行将驻短筇。寒深千片竹，霜老一枝松。甃草枯残水，空潭已化龙。
明-雪浪法师-《松寥阁与堪公夜坐看月晨起值花朝连春分纪事》@自赴已公招，清言破寂寥。茶全烹谷雨，春半及花朝。薄雾笼寒月，微风上夜潮。不知峰顶雪，还待几时消。
明-雪浪法师-《答王百穀虎丘送别》@林栖同倦鸟，山寺晚钟残。霜涸秋潭泠，风疏夜磬寒。榻方悬半偈，锡更指长干。尝就浮丘听，难禁别鹤弹。
明-雪浪法师-《蒋墅晓行》@晓发渡金坛，星疏月未残。三峰如句曲，百折似严滩。村杵和霜下，渔灯隔雾看。吴歈多苦调，并入橹声寒。
明-雪浪法师-《送信公还豫章分得十五咸》@朔风迎溯水，吹雪上寒岩。怅别应千结，封题只半函。香垆烟渐敛，湖口月初衔。遥想章江外，钟声落夜帆。
明-雪浪法师-《寄武氏园居即事》@雨后微风不度池，柳条犹拂镜中丝。凭阑只与禽鱼共，水底月明方自知。
明-雪浪法师-《经衲头庵忆法秀禅师》@绽衲居无定，双林一岭分。磬声和断续，香霭逗氤氲。石径连疏竹，溪流隔片云。丹书征出处，已是不逢君。
明-雪浪法师-《山房送郭次甫之焦山》@雪后回仙棹，空堂别思盈。一尊留夜色，片语进寒更。茗熟松风细，梅香露气清。明朝江上月，去住总含情。
明-雪浪法师-《过耶溪法友新居》@径随阡陌转，篱抱小桥湾。有竹全临水，无氛可类山。鸟常窥户静，云似学僧闲。何事探灵秘，区中是大还。
明-雪浪法师-《见源来自越一雨巢松来自吴同过松寥阁赋此示》@得地江山胜，时当秋气深。虽从吴越至，何间去来心。日落尔时现，潮生如是音。楼台面水月，处处足登临。
明-雪浪法师-《中秋日问主人病》@十日佳期约，山园半亩宫。雨收残暑尽，月出大江空。背屋一亭竹，当门几树桐。我来怜病病，数问主人翁。
明-雪浪法师-《雪中西泠与明宗话别》@一经谈北坞，片语别西泠。香刹朝朝共，云山处处登。笠分千树雪，船刺半湖冰。会尽庭前话，今然不夜灯。
明-雪浪法师-《古松法友诵经水西园赋赠》@随意寄招提，名园自水西。托松临古涧，将鸟学卑栖。辨字追龙篆，探微得马蹄。遍游华藏界，还与一麈齐。
明-雪浪法师-《秋日过荪谷访石公》@盘溪曲磴趁欹斜，行尽芳荪始见家。门外空多万岩壑，笥中不满一袈裟。经年石濑常疑雨，每日林香未辨花。此处白云红树好，休容车马破烟霞。
明-雪浪法师-《郭山人舍宅》@疏竹高梧种始成，斗坛新出梵音声。山衔落照和云下，雾断寒潮隔岸鸣。石上旧题贞白字，井边犹勒葛洪名。他时猿鹤如相忆，只尺巢居一苇轻。
明-雪浪法师-《秋日过吴氏经阁》@谁向空门学布金，新开龙藏树祇林。衣裁薜荔头陀制，人类莲花不染心。幡影到溪成梵字，经声出阁总潮音。氤氲细细灵香散，识得诸天莫外寻。
明-雪浪法师-《冶父山居》@乱石砌成茅屋，编柴夹就疏篱。绳枢荜门昼掩，任教雾锁风吹。
明-雪浪法师-《冶父山居》@两石即为环堵，栋梁四五松柴。尽可容身炊爨，何须分外安排。
明-雪浪法师-《冶父山居》@风雨杳无人至，开门静里生涯。诗字蒲团经卷，烧香汲水烹茶。
明-雪浪法师-《冶父山居》@新{?古}尖头茅草，飒然骤雨斜风。夜半衣单漏湿，接来瓶钵西东。¤
明-雪浪法师-《冶父山居》@饭罢梯云步石，跏趺草坐谈经。即非微尘世界，虚空木叶齐听。
明-雪浪法师-《冶父山居》@定起一声清磬，经行几转云堂。课毕篝灯松火，摘来柏叶生香。
明-雪浪法师-《冶父山居》@食至三声鼓响，茶来半点经圆。四众和云散去，只留明月阶前。
明-雪浪法师-《十月十五日冶父山中有怀方丈庵》@东岭初升皓月，西林渐敛残霞。散步归寻边笋，乘凉摘到新茶。
明-雪浪法师-《望亭饭僧作（四首）》@借得人家隙地，中藏几树梅花。旋构数间茅屋，欲谈一卷《楞伽
明-雪浪法师-《望亭饭僧作（四首）》@隔岸长松疏柳，双溪一片湖光。夜听渔舟共语，风吹菱芡时香。
明-雪浪法师-《望亭饭僧作（四首）》@屋后一湾流水，门前几点青山。云去月来桥上，鸟啼花落林间。
明-雪浪法师-《望亭饭僧作（四首）》@添得一条略彴，如从画里行来。即此草庵亦可，何须百尺楼台。
明-雪浪法师-《祗树庵》@竹映窗前水漱门，数声幽鸟报朝昏。行来恐踏苔痕破，目送山云过远村。
明-雪浪法师-《祗树庵》@新植寒梅匝杏开，遍寻兰蕙绕篱栽。香风吹落梨花雪，蜂蝶纷纷间错来。
明-雪浪法师-《祗树庵》@山气笼从晓出云，一溪流水望中分。岩花树树红相映，竹里横拖白练裙。
明-雪浪法师-《祗树庵》@堪笑经年老蠹鱼，编编钻透未知书。忽然眉底开双眼，始信从前不识渠。
明-雪浪法师-《闻莺送秀实还槜李》@雪覆岩眉涧有声，雾来雾去识阴晴。花开花落山如旧，添得黄鹂绾别情。
明-雪浪法师-《饭罢闲行》@思量何幸得为僧，住倚诸天最上层。饭罢闲行临水石，碧桃花下坐传灯。
明-雪浪法师-《赠隐峰老师》@一室千峰隐，霜颅半世空。潮音生海月，铃语报天风。垂老身能健，安贫气益雄。翻怜门外子，朝暮在途中。
明-雪浪法师-《过吴仲穆》@入郭门通水，君家水映门。里中高士卧，河上丈人尊。不请月当户，自生花满园。豆蓬时散影，此际共谁言？
明-雪浪法师-《夜宿石湖口》@野泊湖汀岸草萋，楞伽寺里问禅栖。西岩缘壁人初定，北岫开林鸟乱啼。微雨凌波纹转细，长风吹核物堪齐。只今箭径横塘水，还过吴宫与越溪。
明-雪庐新公-《送除上人之武林》@雪花飞送浙江船，歌断骊驹一惘然。荆棘铜驼凄暮雨，楼台铁凤堕秋烟。辽东鹤返尘生海，石上人归月在川。回首六桥杨柳外，水光山色共晴天。
明-雪庐新公-《送王尚书还朝兼简张学士》@文采丹山一凤毛，是藩征饷独贤豪。飞帆转海南风正，曳履趋廷北极高。花拥御筵歌《湛露》，香浮宫瓮赐蒲萄。朝回为报张燕国，莫把新诗夺锦袍。
明-雪庐新公-《赴慧日寺途中寄缪同知（二首）》@舟楫南来处处过，海隅东去奈愁何。蓼花带雨红连渚，黍穗迎秋翠委波。半日帆樯行柳末，一天风月宿芦科。道逢遗老询时事，惟说州侯惠爱多。¤
明-雪庐新公-《赴慧日寺途中寄缪同知（二首）》@琴水东边海尽头，迷茫烟雾接高秋。稗荒田野鸡豚少，潮落汀沙鱼鸟稠。虚市残民茅结宇，空原枯骨草连丘。重经古寺谈灰劫，转使孤怀增百忧。
明-雪庐新公-《登姑苏城》@城上旌旗烟雾重，树头初日出云红。一溪鸥散桃花雨，两岸莺啼杨柳风。边塞鼓鞞终日振，乡关道路几时通。江南春色浑依旧，桑柘青青门巷空。
明-雪梅和尚-《秋兴》@雨过池塘暑气消，山冈处处乱鸣蜩。侵衣树色摇空翠，绕户江声落晚潮。自笑疏慵忘礼乐，只将踪迹混渔樵。降心惟有诗魔在，时复临风写绿蕉。
明-雪梅和尚-《赠住庵僧》@垂帘清昼篆烟霞，满地苍苔衬落花。习寂不须天送供，图闲懒为客煎茶。寒炉煨芋留残火，怪衲连云缀断麻。兀坐不知天早晚，月移松影上窗纱。
明-雪梅和尚-《山居诗》@道人卓锡爱名山，四面巉岩指顾闲。风牖坐闻松子落，石床定起藓痕斑。鸣禽花坞春常在，隔水柴扉夜不关。惟有白云知此意，庵前飞去又飞还。
明-雪山法师-《秋日一雨润兄还洞庭赋笠泽歌送之》@秋风生白波，欲别奈情何。乃兄讵是瓶中鹅，金言倒泻如悬河。髫龀相期弄糟粕，担簦负笈廿载多。愿君别路无蹉跎，为君试吟《笠泽歌》。周遭三万六千顷，中涵七十二朵芙蓉影。泽心两朵称最高，摩青插紫殊岧峣。上有苍茫不尽之云霄，下有接天潋滟之波涛。崩涛如雷捣山麓，无风白日为之号。泽国荒荒怯看日，苍茫天根万点墨。诘朝日出烟浪平，无数鼋鼍曝衣立。极目四涯无尽时，虾蟆蝌斗那复知。垩天塈地成一色，吞云吐雾含奇姿。三洲回盘绕其濑，三洲人家寒不耐。千门万户玉嶙峋，一片鸿涛是襟带。寒潮散作朝暮雷，喧轰激出山欲颓。雪片横空大如笠，浪花翣溻从天来。马牛无分涯涘失，潢潦蹄涔竟何物。此中不尽鲸鲵渊，亦复不尽蛟龙窟。宇宙因之丧中外，万舶千艘渺如芥。坎然俯首视坳堂，杯水区区孰为大？鸿蒙沆茫靡不容，映空倒写飞禽踪。纵使秋毫莫逃影，渟々下鉴双青峰。双蜂东西互争色，东之不及西之碧。东峰之色向晚青，西峰之碧干云出。此峰何来一枝沙，十坞廿坞何岈。阴洞常悬六时雨，阳坡十月皆桃花。湾里人家只通水，人声沸在烟云里。路人白昼鬼揶揄，绀木阴森插天起。楂梨橘柚土所宜，家家丹实悬青枝。二月平空满山雪，令人却忆梨花时。台榭参差对相峙，男三女四犹成市。犬吠鸡鸣隔水光，武陵之源只如是。泽何溶溶峰何窅，人物讵宜清且小？泽何混混峰何幽，人物讵宜轻且浮？泽峰空洞兮，则龙蛇以之赖。人物褊窄兮，则形影为之愁。吴天木落风飕飕飕，值君振策还角头。角头之湾碧上，湖山况复兼清秋。溪溪蜿曲坞坞藏，神人角里曾韬光。君复思归整香刹，此时橘绿橙初黄。大块要之一培嵝，勿厌蓬庐窄如斗。人杰地灵古所称，到日香风满窗口。如尔肺肠应背时，萧疏自是冰霜姿。户外寒松翠欲滴，时来以手摩挲之。举世而今尚狙诈，独弦之琴众皆讶。结绿悬藜不值钱，鼠朴囊藏待高价。裹足尚期吾道存，兰摧玉朽无须论。不愿青山有人影，直看麋鹿上柴门。蚌坼珠辉寒电射，琅函澜翻自朝夕。有情转语无情听，山中尽有山中石。虚空在目湖在天，有时得鱼还放筌。挂起山窗碧岩上，浮云看足枕书眠。鹊坐头颅虎盈砌，懒残老人意迢递。天边三下紫泥书，鼻底萧萧挂寒涕。佛祖临门勿相扰，瓢笠烂将琪树杪。窗际才通白日光，阶头直使生青草。太湖澄影秋色间，以之涤肠兼浣颜。牙签堕地不复拾，五千梵策如等闲。秋毫凡心悉堪呕，颠厦将支木乌有。当念西来五叶禅，宗风扫地君知否？勿笑杞人空戴忧，午夜寸心牢制猴。昔人不负苾刍相，晨朝对镜三摩头。狙公赋□狙空喜，莫投膻气来群蚁。古今万事天际云，世态浮沉乱沤耳。鱼枯鹤铩毋怵惕，人贵泥蟠与壁立。咳唾不成龙颔珠，金星混沙终可惜。此日看君归故庐，令人踯躅还踟蹰。眩目余沉永嘉市，枕锄君发左溪书。粒泽何澄渟，云峰况缥缈。壁观岩之阿，清霜满怀抱。而余亦欲寻孤岛，未必荣名以为宝。枵然魏瓠何所庸，毕竟青山白云老。
明-雪山法师-《渔父歌》@此翁平生烟水涯，牵风载雨船为家。水烟苍苍天尽处，欲灭不灭孤篷斜。鸣榔打船江窅渺，向妻乱叫芦花好。紫网临风牵绿泥，有鱼无鱼和荇倒。菰蒲接天水鸟飞，草深沙暖鱼虾肥。日黄江黑风始怒，犹自放船迎夕晖。鱼虾杂倒呼儿检，谓言趁此斜阳暖。腰间刚剩十文钱，沽酒不辞青旆远。孤舟每牵江色留，烂破衣裳江影浮。老渔无机鸥可验，有时飞上渠侬头。筛螺箕蛤生活罢，黄头晚梳绿烟下。卖得糠虾买得盐，鼾眠自谓心无挂。夜则惯挨江鹭眠，篱横万朵秋峰边。明月为灯照江口，江高露冷芙蓉鲜。或虾或蚌捞江底，官徭不差私自喜。所愁只恐市城饥，争道鱼虾不如米。舴艋低回芦叶鸣，沙高日短潮头横。小儿落水大儿叫，举头一片秋江明。狂歌乱拍十指齐，叶舟总著烟溪迷。白酒黄浆醉饱后，眼眶便觉青天低。赤身不怨贫如洗，浑家团圞一船底。月落乌啼鬼火明，枕头横在霜花里。弥空紫沙烟浪平，渡头谁家鸡犬声。开篙一阵榔板去，半夜海红天日生。
明-雪山法师-《春日闲居（二首）》@夕阳微茫断桥暮，庵外何人问归路。鸟啼花落春复春，江山风月无闲人。情闲直觉远山近，云到自然眉宇新。烟萝萧萧满春谷，山前芳草春复绿。悄风犹急春尚寒，几树绿莺啼不足。啼莺却唤春草醒，如此茅庵怯春冷。溪桥横绿不度人，溪口桃花卧桥影。花枝并笑云欲然，杖头云破留青天。好山一步一回顾，千岩万壑今眼前。山头云，松际色，早晚对君君未识。淳于梦，王质柯，点君不省如君何。朱颜有时还不酡，君不闻，踏踏歌。¤
明-雪山法师-《春日闲居（二首）》@情何浓，目何瞭。形骸龙钟鬓丝皓，机关不破终于夭。有心曾悟几浮云，有耳曾闻几啼鸟？檐树不风枝自鸣，落花半与春阶平。一天晴日已如是，况此夜来风雨声。霜前柳条春后莺，好花落尽弹空筝。
明-雪山法师-《元公闭关庵中赋赠》@桑橛挂柴门，门前草盈丈。龛室面梁溪，意在嵩山上。此时木落何纷纷，主人竟日何所闻。阶前寸土亦是地，慎勿踏破阶头云。君拚一坐十小劫，我此秋林踏黄叶。俯惊水走桥欲流，仰视云峰乱眉睫。蒲团烂后成尘埃，苍苔忍没蒿与莱。树杪晴岚碧如洗，请君试涉溪南来。君不知青山久寒生绿苔，山风欲遣柴门开。
明-雪山法师-《送达公入庵》@出门了无意，适见飞云在。天际归来亦偶然，院荒何处无苔钱。鼠子无烦避人去，闲花疏竹聊眼前。壁间苍山未全落，屋上青天宛如昨。人生漂若不系舟，今夕姑从此庵泊。朝来倘晴还杖藜，浪迹惟有浮云知。客子休夸主人在，主人不减客桑时。
明-雪山法师-《巢松浸兄讲维摩经因赠》@毗耶老人谁匹俦，悬河倒峡融为喉。独榻横陈据一室，殆将伏枕为生由。一切如来赞不起，十大弟子凝其眸。不知胸中倚何理，翻青搅白说不休。一盖云出一切盖，一沤云摄一切沤。或从虚空鼓溟渤，或从平陆生高丘。或从魔天乱萤日，或从佛界兴鸿沟。或从曼殊借前箸，或从舍利开穷蒐。或从空钩设奇饵，或从奇饵张空钩。鹤短凫长尽描画，指鹿为马无可不。听者若聋视若瞽，行者不驻坐者流。小根惊其拂空慧，凡夫眩乃无真修。不知老人最平坦，无堂无构无危楼。正如家翁语家事，一件一项非楚咻。唤酱作盐了无故，话甜为辣宁憨浮。当家之人恬不讶，挨檐靠壁徒惊愁。我兄高唱天人际，却从此方旁注记。锤碎鹤楼非等闲，踢翻鹦洲此何意？非言之中痛著言，非譬之中强生譬。立遣条风唤萎芽，旋击轰雷破沉呓。与杖夺杖那无因，有佛没佛不许住。不过裂其鄙肺肠，不过矫其陈习气。不过诱其能曲通，不过晓其善回避。不过用楔而出楔，不过以味而夺味。不过闪其钝眉目，不过掉其胶手臂。百千法事傀儡棚，无量言音蚊蚋器。逗遛唾雾者神通，勘破灵源者儿戏。何门名为不二门，何地名为解脱地？莫将绮语谤毗耶，吾亦从今进吾技。
明-雪山法师-《十拍歌示彬沙弥》@尔名虽驱乌，尔职非聚沙。尔心朦胧莲始葩，尔头箬粒形袈裟。尔程汗漫未及瓜，尔路迥蹑天汉槎。不解拈椎又抡麈，阙一甃鼓惭鸣蛙。咄哉一拍复一嗟，丰干饶舌非磨牙。咄哉一拍复一嗟，宝幢烂破金绳斜。佛祖门风却扫地，盍令蔗种抽新芽。尿鬼竞乘篾戾车，玻璃其眼争驰跨。山魑伎俩何纷拏，日挟布鼓雷门挝。里耳黄华自合辙，郢人《白雪》翻吚哑。咄哉一拍复一嗟，野心狼子森于麻。咄哉一拍复一嗟，诱人捏目祈空花。岂不铅刀快一割，比锋终是输镆鎁。尔勿镂尘虚岁华，尔勿策蹇当渥洼。微之徒缔胶膝，带鼾说梦资喧哗。咄哉一拍复一嗟，山深泽大生龙蛇。咄哉一拍复一嗟，绝壑正堪尔所家。衣襟鹘臭眉宇俗，居山或恐生烟霞。尔唯咀嚼寒山茄，尔唯踪迹拚栖霞。百锻千熔意转锐，气冲鱼钥情谽谺。咄哉一拍复一嗟，制心若挽飞湍艖。咄哉一拍复一嗟，学如习射忘迩遐。贯虱穿杨信开手，始能一镞连五。桑门楚楚称兰阇，嗜名何异甘疮痂。一着身心点蝇粪，岂期白璧含微瑕。咄哉一拍复一嗟，骥还伏枥凤置笯。日秉牙签理残蠹，百千贝叶知几些。筌茅无涯形有涯，岩深草深双结跏。瞥地芳春寄流水，囱门斑白成千嗟。咄哉一拍复一嗟，截流勿谓云山遮。秋江一望生蒹葭，不见夕阳喧暮鸦。
明-雪山法师-《山居杂咏（四首）》@木叶落还穷，天风吹不歇。向夕启柴扉，绳床散凉月。纷纷霜薄衣，野火时明灭。爱月立溪桥，溪声寒决决。¤
明-雪山法师-《山居杂咏（四首）》@踏月只在山，看云不过岭。起灭总云云，往来唯并井。春老别花光，窗虚赠松影。世梦倘沉冥，自非莺唤醒。¤
明-雪山法师-《山居杂咏（四首）》@既非金石躯，浮生易延促。不及野草根，年年一回绿。东皋寒可怜，热焰摇春木。一片明霞光，斜阳在山麓。¤
明-雪山法师-《山居杂咏（四首）》@岩居岂偶然，所志从吾向。寒林白雾浓，何处炊烟扬。瞪目立溪桥，饥乌在头上。
明-雪山法师-《山居杂咏》@人情独尚烦，天道从来简。白璧不全身，黄金能换眼。破觚贵复圜，欹器唯嫌满。深井汲秋云，讵知吾绠短。
明-雪山法师-《山居杂咏（四首）》@选地居方葺，盘云径乍开。若将忘我去，岂为避人来。独野饶苍竹，空山遍绿苔。自今踪迹稳，不遣白云猜。¤
明-雪山法师-《山居杂咏（四首）》@萝房青涧上，卒岁可盘桓。地僻如无夏，峰多不散寒。鸟来迎户入，花发隔溪看。灵鹫巑岏甚，居然我自安。¤
明-雪山法师-《山居杂咏（四首）》@暮投岩下寺，路失问潺湲。月出翻嫌树，云归不辨山。石桥临水断，茅屋映溪关。别有高栖者，钟声杳霭间。¤
明-雪山法师-《山居杂咏（四首）》@独犬吠云影，村家无四邻。草生当断路，花发待闲人。芳树桥边尽，春山雨后新。野翁居自僻，不是为逃秦。
明-雪山法师-《杂诗（二首）》@熟梦犹心坼，空天忽耳鸣。媚将深傅粉，清不濯斯缨。身口低迎世，乾坤老卖名。投灰兼事火，来往闼婆城。¤
明-雪山法师-《杂诗（二首）》@流云曾不系，泛梗却淹留。百事禽遭隼，孤居鹊让鸠。举灯聊问影，听雨忽垂头。所忆逃形者，何天借一丘。
明-雪山法师-《江上》@寂历云天色，流观据晚闲。野黄潮起树，江黑雨藏山。楚甸蒹葭外，夷风瘴疠间。儿童相叫笑，直是语绵蛮。
明-雪山法师-《闲居即事》@割得鹦林地，蒿芦葺乍完。泼云峰匝户，裹日树平垣。草阁因风敞，溪花隔雾看。不安麋鹿性，何以恋巑岏。
明-雪山法师-《玄墓看梅花》@特访梅花信，漫行春谷中。路随云共白，村与树俱空。色浅如萦雾，香寒不递风。虬枝吾欲折，长揖问山翁。
明-雪山法师-《渡阳城湖》@不知何所事，身堕渺茫间。岸白流鱼沫，天青出蚬山。树微看渐灭，云薄去如闲。无限随波意，轻舟试往还。
明-雪山法师-《梁谿道中逢姚孟》@十载俱漂泊，惊逢落照前。闲云都不问，芳草似相怜。春水浮平野，人家近远天。肯乘明月色，随意踏吴船。
明-雪山法师-《曳杖》@曳杖出溪口，月斜溪水喧。云闲逐去鸟，山尽见孤村。野外垂天影，松间堕月痕。回头疏磬发，有寺石为门。
明-雪山法师-《寄李五已山》@乾坤添白发，江海限红尘。独树逢残月，清宵忆故人。蝶占春后梦，鹤想病中身。安得西归翼，裁书慰尔频。
明-雪山法师-《憨山师自岭南寄楞伽新疏并书赋答凡三首时大》@师于热海放慈航，丹徼朱厓信渺茫。天意逆扶金策杖，君恩翻起铁衣裳。山回象郡风烟黑，身倚蛮方日月黄。今夕短戈聊当锡，莲花犹在舌端香。¤
明-雪山法师-《憨山师自岭南寄楞伽新疏并书赋答凡三首时大》@穷厓抱璞守空株，金石何从射覆盂。东北忽开千里雾，光明遥捧一函珠。春光药草风齐折，笔吐心花露半苏。百诘自惭非大慧，可堪瓶泻及焦枯。¤
明-雪山法师-《憨山师自岭南寄楞伽新疏并书赋答凡三首时大》@曲女城头沸若澜，尘丝撩乱欲齐难。精神内敛摇双笔，儒墨中央掉一丸。辨马雄心从古夜，证龟狂胆自今寒。嗟嗟侯白衔枚去，赤帜凭师扬宝坛。
明-雪山法师-《答赵凡夫》@嗟君长揖谢风尘，枯木寒厓是所亲。薜荔成衣初变姓，桃花为路不通秦。居山宁著炊烟断，作事无招野鹤嗔。身寄白云心未稳，游丝飞絮亦侵人。
明-雪山法师-《佳处亭望金山》@迎风独倚最高台，漠漠平沙孤屿开。短塔正如看水立，危峰争欲渡江来。于时白浪千帆下，何处青天一鹤哀。兴剧不知归路晚，淡烟斜日满蒿莱。
明-雪山法师-《山居诗》@四窗鸣涧声，一座春云影。千载寂无人，六月犹嫌冷。
明-雪山法师-《山居诗》@昨接左溪书，已成岩穴志。著笠举锄头，学干山中事。
明-雪山法师-《山居诗》@众壑窅无人，水碓舂空山。米熟碓不知，青溪响潺潺。
明-雪山法师-《山居诗》@岂无深山色，难教世人冷。春梦果然深，松风吹不醒。
明-雪山法师-《山居诗》@云去又云来，天地还常在。后客复前客，草店终不改。
明-雪山法师-《山居诗》@碧天寒已深，晚露树沾濡。鸣蝉诉夕阳，不道秋风急。
明-雪山法师-《山居诗》@山田有鸟春种，水碓无人夜舂。隔浦玉幢金刹，过桥白石青松。
明-雪山法师-《山居诗》@无心学圃学稼，有事不陶不渔。倚枕过于倚杖，看云胜似看书。
明-雪山法师-《山居诗》@青天月出几上，白日云生杖头。矫迹不因人避，过桥每着花留。
明-雪山法师-《山居诗》@半夜草鸣枯壁，六时云拥绳床。形影自为支许，土风别是羲黄。
明-雪山法师-《山居诗》@四时松叶落纷纷，石面阶头尽藓纹。直是此中难得到，白云迷路且迷人。
明-雪山法师-《山居诗》@今朝托钵过前溪，山烟水烟人欲迷。行尽松声十余里，人家总在断桥西。
明-雪山法师-《山居诗》@未必树皆侵汉者，低枝亦可挂吾瓢。年来饭后无余事，且立松门看晚潮。
明-雪山法师-《山居诗》@深山别是一乾坤，春谷烟浓树树昏。正好看花立溪口，雨来催我进松门。
明-雪山法师-《山居诗》@天中明月照芦扉，溪上凉风生葛衣。倚树呼猿向溪立，纷纷松叶杖头飞。
明-雪山法师-《山居诗》@茅庵总是白云封，犹想当门树几重。除却床前三尺地，凿开春雾尽栽松。
明-雪山法师-《山居诗》@背负斜阳出西堰，春云狼藉藏春阪。过一溪桥见一村，人声渐近松声远。
明-雪山法师-《山居诗》@欲到深山到处寻，鹤林不足又鸡林。今朝毕竟我能去，总谓云深未必深。
明-雪山法师-《山居诗》@片石孤峦便着踪，青山敢谓不相容。时人倘辨诛茅意，虚却一峰还一峰。
明-雪山法师-《山居诗》@青山叠叠绕珠林，磬响时兼流水音。虎不避人人避虎，虎能先我息机心。
明-雪山法师-《山居诗》@谈禅何待折松枝，飞电机关不及思。刚及饭先来举箸，献珠龙女复多时。
明-雪山法师-《山居诗》@桑枢瓮牖我何嫌，三尺绳床近草檐。今日梦回秋色里，白云红树满疏帘。
明-雪山法师-《山居诗》@鸡林几日是西风，处处萧萧树树红。山色最宜秋日里，溪声况在月明中。
明-雪山法师-《山居诗》@偶然人迹到溪南，蓬壁周遭尽紫岚。山为不深嫌我住，一朝风雨拆茅庵。
明-雪山法师-《乐府杂曲（二首）》@纤鲫上芒针，小儿争大叫。一饵连六鳌，此是任公钓。
明-雪山法师-《乐府杂曲（二首）》@右手折新花，左手抛旧枝。旧枝泣相诉，诉与新花知。
明-雪山法师-《山居》@萧条始是住山翁，一座寒云四壁空。风劲树头霜叶尽，草庵都在月明中。
明-雪溪映-《过黄叶庵》@郭西有竹庵，幽闲旷奇绝。壁绿苔晕封，地走松根裂。林鸟领法音，冢鬼飧禅悦。秋池净若空，霜枫赤疑血。晦迹简酬人，义无不了说。
明-雪溪映-《秋草》@护虫吟月苦，衬马滑蹄行。萤火烧难死，霜花落也生。谁伤当路践，自怨不春萌。独有秋江上，离离关客情。
明-雪溪映-《山中怀萍庵师》@高竹过于木，溪分两岸阴。看流成独影，得句只孤吟。诗草荒谁理，心蓬乱日深。怀人秋水寺，寂莫此山林。
明-雪溪映-《夜投南寺会梵印松涛二师弟》@竟投南寺宿，知子寄松寮。几恨隔良晤，孤愁破此宵。秋钟清历历，夜竹冷萧萧。话到灯花老，邻鸡报诘朝。
明-雪溪映-《重过上方寺》@城外西湖水，泉根暗入池。鱼游如有翼，树老欲无枝。前度故人去，一番新住持。老僧扶杖出，但问孰相知。
明-雪溪映-《舟行怀竹浪师弟》@远水明于练，前舟如凿空。白云鸿爪外，红树雨丝中。禅咏知兼胜，行藏孰与同。去年留此月，常共泛溪东。
明-雪溪映-《春日过金冲垣涤烦坞》@踏沙春路迟，柳倒却如眉。因入竹间室，闲吟壁上诗。护花常换土，割水暂通池。延赏欲终日，涤烦茗苦时。
明-雪溪映-《落叶》@肯信非常事，何伤撩乱飞。茂时藏败局，殒处发生机。稀护枝头鸟，深埋路到扉。莫将黄瘦片，还拟落花肥。
明-雪溪映-《宿莲花阁》@家山知远近，身卧与云平。数载未归意，一楼风雨声。
明-雪溪映-《述怀》@春风迢递想天台，六月冰寒说五台。无限名山游未遍，秋霜又欲上眉来。
明-雪溪映-《又别庵居》@昔别庭中竹未栽，归来笋已破苍苔。安知此去重还日，屋后蔷薇几度开。
明-雪溪映-《咏雪》@似梅似絮乱空奔，非月非霜眯远村。自被树高先受白，谁怜苔瘦渐消痕。山头凹凸犹难辨，水面波澜却易浑。顿使世间烦热处，一从寒冷便惊魂。
明-雪溪映-《寻梅》@玉格冰魂见尚稀，忽惊岁暮思依依。每当深雪偏肥绽，才得东风便谢归。断板桥边孤影瘦，冷村墙外暗香微。相逢不忍相离别，飘瞥斜枝趁落晖。
明-雪溪映-《挽玄珠上人》@残灯耿耿夜何其，虚室空悲禅坐时。廿载形骸孤鹤吊，一生心事故人知。雨添郭外沉龛草，风涸窗前洗砚池。白社曾同秋后集，而今惆怅泣题诗。
明-雪溪映-《访隐》@久向名飞未习眉，寻踪几折过岩欹。转从怪道泉珠洒，飘瞥悬崖乳玉垂。开落松花数许里，短长竹子百余枝。却逢种术东篱下，翻问溪童是阿谁。
明-严恭-《和铁厓《西湖竹枝》@湖中女儿不解愁，二三荡桨百花洲。贪看花间双蛱蝶，蜻蜓飞上玉搔头。
明-严嵩-《山塘》@山塘深且广，逦迤抱山麓。隔浦见人家，依依桑柘绿。日落烟水寒，绕塘飞属玉。
明-严嵩-《仰山》@石磴盘秋萝，危亭出峰树。行人上山道，望望云飞处。洞口晓钟声，林僧独归去。
明-严嵩-《东堂新成二首》@种树成阴辟沼渔，数椽聊此卜幽居。诸峰稍识岚霏外，三径新锄灌莽余。穷巷颇回高士辙，藜床时读古人书。欲因萝薜辞簪弁，惭愧天恩在玉除。无端世路绕羊肠，偶以疏慵得自藏。种竹旋添驯鹤径，买山聊起读书堂。开窗古木萧萧籁，隐几寒花寂寂香。莫笑野人生计少，濯缨随处有沧浪。
明-严嵩-《奉命视牲》@观阙层城峻，郊宫复道开。市烟当树合，炬火逐尘来。牲帖牺人报，驺声骑士催。夜归题笏记，候晓奏蓬莱。
明-严嵩-《赐衣》@宫衣锦段新，宣赐遍臣邻。绣纹盘虎豹，金彩织麒麟。诏向龙沙远，颁从玉陛均。拜登齐阙谢，愧省独墙循。士节论辞受，君恩爱笑颦。礼看超等级，劳岂效涓尘。荷德乾坤大，糜财府库贫。先朝题岁月，诸道贡奇珍。貂座仪章滥，鹈梁讽谕陈。缙绅皆用武，辇辂尚留巡。暗忆垂裳治，虚惭挟纩仁。日占青海使，寒望翠华春。未厌干戈役，私嗟章甫身。
明-严嵩-《扬州》@观忆琼花色，桥怜万柳阴。芜城今夜月，怀古一悲吟。胜迹那堪问，长江独至今。波间饰龙舰，早晚翠华临。
明-严嵩-《暮次灵川怀寄师舜天益二乡丈》@天南岁晚更依依，朔雪寒云绕树飞。投馆惊看风土异，临觞怅忆故人违。情同漓水仍西注，身似春鸿向北归。想见邮亭频驻马，独吟千嶂已斜晖。
明-严嵩-《全州岁夜》@殊俗聊相值，空堂谁与同。灯明深雪里，岁尽漏声中。野暗孤城柝，庭高古树风。频年远为客，此夕意何穷。
明-严嵩-《萧子卜居梅林赋赠》@溪上梅花玉作林，溪边茅屋苦寒侵。孤山倚棹逢诗兴，颍水移家见客心。日暖渔歌来浦溆，雪晴花色上衣襟。风尘拥传劳为郡，时向沧洲寄一吟。
明-严嵩-《寄寿少傅邃翁先生》@累朝望重经纶地，五亩怡情水竹间。天下正须安石起，雒中犹放涑翁闲。诗寻丁卯桥边宅，舟放金焦寺里山。球马烨如尊俎胜，隐园高会渺难攀。
明-严嵩-《见用修赠张生诗和以寄之》@文酒高怀强自宽，风烟异域若为欢。哀歌漫引冯驩铗，感遇空弹贡禹冠。梁月渐低回远梦，塞鸿初至得新翰。春愁只恐销容鬓，莫向天涯重倚栏。
明-严嵩-《蚤入承天门见鸦次韵》@喧鸦争入帝城飞，映雾翻林飏曙晖。宫女乍闻惊梦起，省郎纷逐散朝归。声传万井含钟杳，影落千门带月稀。还向昭阳自来去，绿窗凝望重依依。
明-严嵩-《无逸殿直舍和少师夏公韵》@灯烛通宵晃禁庐，雾窗云阁近宸居。瑞烟入座香浮苑，寒影窥帘月到除。缑岭乍闻丹凤吹，穀城先访赤松书。归来未向人间说，天语亲承燕对余。
明-严嵩-《赠卢睿卿司业》@南舟遥问秣陵程，北客初谙作宦情。海近云霞连北固，宫深钟漏隐西清。才名早已储三馆，形胜真堪赋两京。自昔成均师道重，诸生今喜得阳城。
明-严嵩-《赐太液乘舟》@兰舟演漾水云空，花叶田田岛屿风。棹入琼波最深处，玉楼金殿影西东。
明-严嵩-《恭扈圣驾幸承天发京作》@禁城钟动启金扉，凤辇时巡出帝畿。黄纸特颁都护敕，绯罗齐赐侍臣衣。祥云捧日浮仙仗，芳树和烟隐翠微。遥想湘江欢父老，汉皇今睹沛中归。
明-晏铎-《登黄鹤楼》@宦游岁月易蹉跎，对景其如感慨何。黄鹤不来仙已去，古楼犹在客重过。青山远戍寒烟积，芳草平洲夕照多。此日独吟伤往事，长江渺渺水空波。
明-晏铎-《折杨柳》@河桥残柳半无枝，多为行人赠别离。羌虏不知萧索尽，月明空向笛中吹。
明-晏铎-《酒肆》@半幅青帘柳外斜，瓮头春色泛桃花。遥思昔换金龟处，知是长安第几家？
明-晏铎-《送曾与忠》@送送临歧路，沧江欲暮时。我怀殊未已，君去独何之？乡国多归梦，天涯少故知。别来明月夜，无那思凄其。
明-晏铎-《九峰山行（二首）》@三径重开书屋，九峰旧隐人家。欲辨武陵春色，溪流泛出桃花。
明-晏铎-《九峰山行（二首）》@曲径沿流上下，苍苔白石磷磷。落日惟闻啼鸟，空山更少行人。
明-杨承鲲-《蓟门行赠张伯诲将军》@蓟门三日风日黄，惊尘涨天归路长。禁柳条寒半欲折，边榆叶稀天欲霜。将军角弓控不发，枥上鸣镳动咆哱。玉帐高褰瀚海云，朱旗半掩孤城月。城头落月照皇都，万家漠漠秋烟孤。暮天军中一事无，蹴踘笑踏红氍毹。绣帘银烛夜惨淡，仰视河汉西南趋。乳皮薤白金城酥，满堂醉客争樗蒲。将军大呼一掷万，袒臂已觉无全胡。天子但顾西南隅，穷荒萧条八月雪，鸣雁哀叫胡雏呼。云中古戍烽堠紧，渔阳劲卒胆气粗，天山茫茫白草枯。文皇遗铁生紫翠，至今群胡不敢动，侧目啮指空惊吁。英雄出塞薄万里，龟兹于阗入版图。君不闻北斗之下为中国，太宗灭蛮心未休，翠华却过北斗北。千秋仰见肇造难，万古长沙泪沾臆。
明-杨承鲲-《戏赠李之文》@东城有李生，北城有李生。东城太长北太短，两人好古俱天成。东城磊落发半白，北城好酒兼好色。按歌往往低彩云，对酒时时欹白帻。青楼冥冥高入天，下临大道横紫烟。楼前尽是会稽竹，扫日含风若寒玉。盛夏五月天毒淫，云疏雪壁常阴阴。江中涛声日在耳，白莲紫榴开复深。此时君正眠石床，层冰峨峨倾酒浆。脱巾大叫发至地，纵有狗窦谁敢望。生也有舅列宿郎，好道今已归昙阳。口吟大洞已万过，犹在桃花县中坐。昔时意气何壮哉，唾骂韩柳如驽才。忽思枯槁望八极，拂衣欲上中天台。人生百年会有死，白日虞渊等闲事。绿箸自是天生成，世上行人若流水。不如乃甥情太真，白眼不愿为仙人。遥望蓬莱那能去，但饮美酒骄青春。
明-杨承鲲-《题戴进山水抱琴图歌》@呜呼清角不复见，玄鹤已去悲风呼。裨海齐州一反掌，乾坤莽莽知音孤。曲高节疏苦欲睡，白首人间空见图。就之忽惊云木动，沈笔欲下还踌躇。千岩峥嵘万壑趋，松桧漠漠烟峦殊。前有豕麋后虎蜺，琅玕翡翠纷在眼。石亭仄映山之隅，中有高士牙与期。缟衣黄冠七尺躯，修眉朗照秋水珠。气和貌古合礼法，一仰一俯宫商俱。细看闻声更见意，似神似非惊复吁。迸流千片指下堕，凤凰忽叫将其雏。嗟我有琴太古调，抱之不肯向人操。幽兰无声白雪静，尽图虽在谁知省？东阳可卖死不哀，和者既稀归去来。
明-杨承鲲-《长歌行寄吕中甫山人》@壮游归来一何晚，雪里黄精不得饭。太行句注俱眼前，只尺青霞梦修阪。潞洲鲜红味辛剧，广野毭太缱绻。沈殿曳裙代殿同，馆中词赋凌锦虹。顾笑催成雪色绢，归梢骏马如旋风。七尺丰躯三尺剑，紫貂红罽光蒙茸。一去燕云几回首，戚家将军汝最厚。射雕每出祁连山，走马时经古北口。日暮归营欢宴多，黄羊白雁行紫驼。琵琶怨发昭君曲，羌笛哀生公主歌。帘高烛明月半白，坐对卢龙雪犹积。北风三日吹行云，边城健儿不忍闻。少小离家三十年，年年辛苦去防边。胡儿饮马长城窟，汉将弯弧大漠天。大漠阴沉风雪色，蒲梢苜蓿冰沙黑。亭障迢遥六千里，角干腾骧三十国。皇家财赋盛东南，汉代咽喉重西北。北宸北望无可期，南国南归断消息。山人归来感慨豪，扼腕绝叹心力劳。镇南将军奉朝贵，灵武度支忧转漕。国家雄俊古有以，吁嗟边事如猬毛。长搀短扒去复乐，明日种葵东废皋。
明-杨承鲲-《赠钱季梁进士省觐归寿其太夫人八十》@高皇手提三尺剑，坐麾四海如委翎。凌烟功成赐铁券，诏谓宇内求真形。钱王古铁渔人得，紫绣遍蚀波涛腥。熟看带砺隐玄玉，金书细镂鱼龙青。二百年来治平久，钱氏子孙多壮丁。君今蔚起观沧溟，鼍精再钟罗刹灵。丰眉修干照冰雪，玄言五千合典刑。遂令天下望笔迹，一语出口如真经。时来欻与风云会，手掣紫电开青萍。名成进士拂衣出，要与吾道争震霆。太行白云常在眼，东下扁舟不可转。手持瑶草身彩衣，直向阶前学娇蹇。高堂老慈含笑看，锦帔素发颜如丹。捧檄始知毛义喜，牵舆绝胜潘岳欢。牛心龙炙百拜献，宝幄兽炉开寿宴。羊酒争驰里门入，左右共识宾朋羡。男儿得意岂有穷，有官不用三千钟。但愿子贵母长健，承颜数上金花封。钱氏忠孝古有语，吁嗟盛事今再逢。吁嗟盛事今再逢，得不尽孝兼尽忠。
明-杨承鲲-《赠王思延都护》@读书十年无一字，雷雨荒山走魑魅。垂老不知行路难，翻向衡门纪灾异。眼中五岳分秋毫，笔底风霜半憔悴。朅来燕市三日游，击筑泣下常幽忧。城云不动冻日白，对酒忽忆梁园秋。信陵门下宾客尽，魏王池台烟树愁。信阳王君鹰扬质，众中与我情常密。肯将肝胆向时人，不惜皮毛见胶漆。高牙大蕣手自取，翠羽金膏漫相失。长安大道霜日晴，赤骠蹀躞黄金缨。每携斗酒慰寒谷，并问生涯怜杜蘅。四郊逡巡马常备，百函矢口书还成。慷慨相逢久相别，百年草草何愁绝。壮士空存越石心，老妻但笑张仪舌。归去天南忆旧游，茅堂昼掩青谿雪。
明-杨承鲲-《湖干曝日》@阁外柳条长，平湖半夕阳。雪消沙草绿，春动水烟黄。老渐思丘壑，贫犹典枌骦。理生无远计，曝背近东墙。
明-杨承鲲-《忆事二首》@何处吹箫夜色凉，不胜哀怨湿衣裳。平湖百丈天如水，露滴藕花秋梦长。
明-杨承鲲-《忆事二首》@翡翠帘栊白玉宫，碧云无影佛灯红。夜深下界行人绝，一片经声在半空。
明-杨承鲲-《雪晓怀西清田舍》@种来黄独已如拳，手鏚冰肤煮涧泉。酒醒雪晴无一事，竹窗炊火送新烟。
明-杨承鲲-《西阁雨望》@阁外松间尽夕阳，碧窗清喜自焚香。柴门不掩寒潭绿，遥见西山雨足长。
宋-杨椿-《和铁厓《西湖竹枝》@郎去天涯妾在楼，西湖杨柳又三秋。郎情莫似湖头水，城北城南随处流。
明-杨穀-《落花次石田翁韵（二首）》@典衣问酒午桥西，团雪纷纷路已迷。钿破宝钗难寄恨，骨埋青冢半封啼。衔空百匝凭驯雀，扫去千回赖老靦。乐事暂违风物改，画竿红垞更谁携。¤
明-杨穀-《落花次石田翁韵（二首）》@月缺良宵尚半规，花残无复昨看时。飘飘入座沾衣湿，细细回檐点额迟。冲晓马蹄先踏破，趁晴蛛网漫萦垂。雕红刻紫都成梦，一段春情欲诉谁。
明-杨翮-《春游次韵》@白日谅难羁，流光遽侵寻。春风万余里，触景愁我心。出门将何之，高步凌岖嵚。累累丘冢间，古木殊阴森。昔贤日已远，朱瑟尚遗音。千秋百岁后，有酒不可斟。伤哉雍门语，感之泪沾襟。荣名安足羡，行乐须在今。夙兴听鸿雁，嗷嗷尚哀吟。
明-杨翮-《题徐熙桃花鹦鹉图》@海上红云日日新，碧鸾无梦识芳尘。金笼不锁闲鹦鹉，占得东风一段春。
明-杨翮-《寄于清叔（二首）》@暖沁香篝宿火温，绛纱红烛照黄昏。自怜不废千金夜，帐底吹笙倒玉尊。
明-杨翮-《寄于清叔（二首）》@梅花乱落雪纷纷，两袖东风酒半醺。春月满堂歌舞散，高情浑欲梦梨云。
明-杨基-《感怀（十四首）》@璞玉宜深藏，白雪乃寡和。和寡非所悲，衒玉徒取祸。奈何刖足者，抱璞不知过。进非烈士忠，退耻愚夫懦。佣春匪利直，贩鬻欲自涴。山中一尺雪，且复掩扉卧。¤
明-杨基-《感怀（十四首）》@清霜凋百草，亦令脆者坚。士不遇患难，智虑何由全。玄德髀肉生，重耳十九年。一为三国雄，一称五霸贤。苟不辨菽麦，何足揽大权。至今巴蜀人，叹息后主禅。¤
明-杨基-《感怀（十四首）》@邓禹南阳来，仗策归光武。孔明卧隆中，不即事先主。英雄各有见，何必问出处。孙曹与更始，未可同日语。向非昭烈贤，三顾犹未许。君子当识时，守身如处女。¤
明-杨基-《感怀（十四首）》@蝮蛇冬未蛰，裛草寒更生。阳光泄为电，地雷忽有声。上天号令乖，致此灾异并。不然多杀伤，兵气之所成。汉廷免三公，毋乃非政刑。愿言调玉烛，仰见三阶平。¤
明-杨基-《感怀（十四首）》@三人乃成虎，众口能烁金。流言虽不多，足移君子心。人心本无疑，理与势所侵。奈何形似间，构结已骎骎。入耳即契合，不待间者深。陈平虽云智，羽有隙可寻。高祖诚豁达，卒亦诛淮阴。营营青蝇诗，示古犹示今。¤
明-杨基-《感怀（十四首）》@位卑谏勿直，直谏君心疑。交浅言勿深，深言友谊亏。谔谔众所恶，况复违逆之。岂不利于行，吐蘗而含饴。朝登千仞岗，振我身上衣。丈夫贵自洁，毋论他人非。¤
明-杨基-《感怀（十四首）》@一女不得织，三人叹无衣。一夫不暇耕，八口皆啼饥。饥寒迫于身，谁能不为非。西伯善养老，仁人为己归。霜寒草木落，禽鸟相背飞。民心亦何求，在于得所依。此理勿暂失，君子慎其微。¤
明-杨基-《感怀（十四首）》@鹊巢知避岁，终为鸠所居。巧者劳不足，拙者安有余。溪翁夜结网，山人朝煮鱼。隆准入关中，不读半卷书。当时微张韩，乃与胜广俱。大拙乃至巧，巧者复何如。¤
明-杨基-《感怀（十四首）》@骅骝日千里，亦在御者功。向无造父能，乃与凡马同。韩彭{西乏}驾材，驱策遇沛公。增本渥洼儿，意不与项通。岂独知马难，所贵御马工。驾御苟失宜，鲜不败乃翁。萧萧帐下骓，千驷何足雄。¤
明-杨基-《感怀（十四首）》@鞲鹰敛六翮，栖息如鹪鹩。秋风飒然至，耸目思凌霄。英雄在承平，白首为渔樵。匪无抟击能，不与狐兔遭。长星亘东南，壮士拭宝刀。落落丈夫志，悠悠儿女曹。¤
明-杨基-《感怀（十四首）》@善斗须扼吭，善战须抟膺。楚不都关中，卒为汉所倾。洛阳非用武，况乃居彭城。曹公失荆州，致使吴蜀争。五马渡江南，神孙终莫平。元师破襄阳，宋社忽已更。制胜在得势，勿云险可轻。¤
明-杨基-《感怀（十四首）》@剑可敌一人，书足记姓名。学之十二年，书剑两不成。归来吴楚间，豪杰已起兵。揽镜照须眉，一二白发生。老母在高堂，未敢即远行。太息长在夜，鸡鸣星斗横。¤
明-杨基-《感怀（十四首）》@浮云从何来，本是山川气。寸阴不终朝，一雨浩无际。江河会交流，草木奋妍丽。但知润泽功，不识真宰意。天风吹玄阴，白日照厚地。理乱自有常，千载可坐致。¤
明-杨基-《感怀（十四首）》@东邻夜从军，西邻晓上官。一为死别愁，一为知己欢。欢者承新恩，拂拭头上冠。愁者嘱妻孥，结束跨下鞍。悲欢何不同，一危复一安。黄尘障东华，平地生波澜。朝荣夕赐死，转盼异暑寒。寄语承恩人，莫叹从军难。
明-杨基-《陈平》@陈平素无行，终为汉相国。阴谋固可鄙，奇计凡六出。后来诸吕难，卒赖陆贾力。岂缘富且贵，临事意反诎。智者犹若斯，请为愚者说。
明-杨基-《秋夜言怀（二首）》@鲜鲜篱边菊，摵庭下蕙。蕙气日已销，黄花自妍丽。复恐清商激，幽芳亦凋瘁。褰衣步广除，露白月在地。鹊飞林影空，虫语墙阴细。昔贤悲丝染，往圣叹川逝。少壮不我留，临风发长喟。雅志谅难酬，蹉跎老将至。¤
明-杨基-《秋夜言怀（二首）》@西斋近寒径，枯苇接深筿。秋风飒然至，索索鸣不了。抛书坐孤榻，眼涩灯晕绕。窗破斜隙明，漏断余更悄。平生所欣遇，此夕纷内扰。假寐入冥思，南枝有归鸟。
明-杨基-《送谢雪坡防御出郭团练》@朝催筑城夫，暮点团结兵。民民皆动摇，一日十数惊。所赖官长贤，抚劳得众情。防御出郊来，父老拜且迎。垂髫及戴白，罗列车下听。官家百万师，自足与寇争。汝自守汝乡，汝自保汝生。闲暇苟不虞，仓卒恐见倾。我当徼汝劳，薄尔赋税征。父老共感激，阗然动欢声。旌旗洎甲矛，五色稍鲜明。岂惟备抄掠，大敌固可婴。问君何能然，子弟卫父兄。平川雨初收，马嘶鼓厓厓。相送不同往，极目秋鹰横。
明-杨基-《送陈资深归广》@丈夫轻别离，投老欲入广。奈何干戈际，万里涉沆漭。兹城颇阜庶，有女供奉养。世乱得粗安，胡劳问乡党。君言苦无家，一夕魂九往。乡书昨日至，捧读屡泚颡。四丧寄浅土，未得掩诸圹。虽云弊庐在，谁复修祀享。感兹归意迫，无力犹勉强。齿发固已衰，尚足婴扰攘。敢忘乡土情，偷安恋兹壤。吾闻重感激，惜别复加赏。天寒霜露繁，摵摵枯叶响。水宿慎蛟螭，山行避魍魉。田园虽荒芜，果实罗栗橡。邻居喜均还，相邀具醅盎。酒薄不得醉，且复歌慨慷。人生还乡乐，无物堪比彷。喜极继以悲，欢戚同反掌。番思苏台月，照女夜绩纺。此时父子情，两地同惚恍。安得混车书，妻孥共罗幌。兹事竟难期，泪眼一凄怆。我家嘉陵江，踪迹久飘荡。亦欲问前途，逡巡觅西瀼。
明-杨基-《赠跛奚（杨铁笛奴也）》@人笑跛奚蹩，我爱跛奚跛。蚿虽百跂速，夔亦一足可。履平疑屐絜，历险若箕簸。立如鹭联拳，行类鳖跛丱。形欹裙长前，肩胁鞲短左。非斫涉寒胫，岂刖献玉踝。附娄济水厄，哂郤构兵祸。疢同哀骀佗，怒及赵女婐。触屏屡思倚，守户每得坐。戒奚勿躁步，世路方坎坷。
明-杨基-《登灵岩和韵周左丞伯温饶大参介之》@单舻集群英，席窄坐每盍。烟横半掩寺，木落全见塔。斜流出渠分，曲径转溪合。村妆妍丑并，野话悲笑杂。童操吴音闻，僧作梵偈答。霜苔滑难跻，露棘朽易拉。磴纡蚁缘树，扉敞蜗启阖。娱宾列五豆，礼佛过三匝。晴崖暝忧雨，秋洞寒疑腊。窗攀盗果猿，檐入避鹯鸽。掬池萍沾袖，憩石藓污衲。琴忘荒台弄，屟响回廊踏。值险虑思筇，得奇即倾榼。感深怒须磔，愁极衰鬓飒。华年倏川驶，雅量浩海纳。啸歌激欷歔，雄辩肆交沓。禅寂虚无量，道祖清静盖。讼嚣蜗触蛮，变幻雀化蛤。狂游类饮酎，薄宦避嚼蜡。终当谢尘鞅，扫屋分坐榻。
明-杨基-《赠别龚行义》@楚龚风云姿，璞素玉不琢。只身蹑双屐，十载食破研。麻衣阅冬春，睥睨狐貉贱。胸中何所蓄，经史子集传。酒酣文思涌，强弩机发箭。清真谢铅锸，越女巧笑倩。纡盘珠九曲，精粹金百炼。粲如星森罗，勇若军后殿。吾党多英雄，气索皮肉战。西风忽归来，尘土吹满面。从容问所历，摇首不复辩。但云秋水清，吴松净如练。方同华表鹤，遽作幕上燕。去住何太轻，弗得绊以线。君材匪樗栎，名字已交荐。渊泉暂蠖屈，雾雨终豹变。贤达坎坷多，豪杰穷乏先。嗟予书中蠹，髀消两目眩。朝骑瘦马出，夕饱藜与苋。志惭点尔狂，质匪由也喭。猥遭周秦厄，不识舜禹禅。因君动遐想，翅塌足若罥。螺卮白瓷罂，聊为江渚饯。回首芙蓉花，纷纷落红片。
明-杨基-《与陈时敏别》@近别会有期，远别易惨凄。一人失意行，众宾颜色低。相顾各无语，握手立大堤。白沙飞轻烟，赤草漫路蹊。灶户八九家，皮肉瘦且黧。再拜谒官长，鹄立无所赍。孤厅如荒邮，壁落新补泥。日没官吏散，角角野雉啼。归来对寒灯，儿女相孩提。虽云去乡国，喜不闻鼓鼙。官卑职易称，牛刀用割鸡。回首华亭鹤，月白露凄凄。
明-杨基-《雨中效韦体寄道衍》@丛林翳重冈，迢递僧居独。凭轩一怅望，春雨蘼芜绿。泉香花落涧，窗暝松围屋。忆尔讽经余，袈裟坐深竹。
明-杨基-《初夏过宁真道院》@偶来高树下，独坐青苔石。涧雨落余霏，衣裳淡生碧。道因微物悟，理向玄言析。习静自无营，何妨处嚣寂。
明-杨基-《赋得净瓶送衍上人》@虚瓶湛灵泉，行住一钵友。红簪天女花，碧插大士柳。中圆涵真虚，外洁照万有。自盛甘露浆，不贮声闻酒。衍师时出定，提挈每在手。词锋当建瓴，禅寂宜守口。
明-杨基-《赋得山逐放舟迟送王主簿》@舟行山亦移，山尽舟亦住。青山无故人，行人自来去。初辞逶迤谷，复接参差树。柁转暮色分，帆驶秋岚度。俄停风暂弱，既远烟重护。别意即山情，依君屡回顾。
明-杨基-《观鱼》@池阴树影凉，白小纷成队。吹絮圆沤续，触荷清露碎。俄沉静却浮，忽遇惊还退。幸免钓丝忧，江鲈日充跂。
明-杨基-《赋得萍赠陈久中》@浮踪散寒星，一夕生无数。鱼跳翠乍开，沤过青还聚。微风和影去，急雨连根露。惆怅别君时，杨花满衣絮。
明-杨基-《季迪病目医令止酒因作此劝之》@病目须饮酒，饮酒调微疴。气血郁不舒，赖此酒力和。所以雷公方，制药用酒多。活血必酒洗，散郁须酒磨。制药既用酒，饮酒良匪他。酒可引经络，酒能驱病魔。病目不饮酒，此盖医者讹。李白好痛饮，不闻目有痤。子夏与丘明，不为饮酒过。饮酒既无害，不饮如俗何。清晨呼东家，买置数斗醝。烂醉瞑目坐，满目春风酡。陶然物我忘，梦见孔与轲。此药岂不佳，而乃止酒那。我今劝君饮，君意无媕婀。庸医或见责，请示眉庵歌。
明-杨基-《赠毛生》@丈夫遇知己，胜如得美官。栖栖无聊中，握手意便欢。古来豪杰人，所就非一端。狂言与危行，初若不可干。从容两阵间，一语九庙安。狐貉不外饰，而足御大寒。嗟嗟陇西李，愿识荆州韩。
明-杨基-《长洲春》@縠波流暖云，花光艳绿薲。津头洗红女，蝴蝶上罗裙。罗裙秋水上，明珰摇白桨。飞下双鸳鸯，溘溘潮水响。
明-杨基-《横塘晚》@川气夕氤氲，愁云凝晚绿。兰舟荡秋水，东向横塘宿。横塘花正开，红桃间竹栽。谁家织白苎，机声度水来。
明-杨基-《梧宫夜》@桐阶白露下，湿萤光炯炯。铜盘烧蜡黄，秋衾梦魂冷。粉泪铅华滴，云鬓秋蝉整。何处玉銮声，芙蓉笑孤影。
明-杨基-《枫陵秋》@枫树落清晓，野烟结愁阴。声传烧竹火，人语沧波深。凫飞秋水黑，蛩吟凉露白。江月参差光，芙蓉照芳魄。
明-杨基-《越来溪》@远岫如蛾眉，紫菱盖绿漪。小娃木兰桨，采菱溪上归。溪风摇白芷，撩乱勣花起。疑是越兵来，旌旗照秋水。
明-杨基-《沧浪波》@入苑绿泱泱，縠纹融暖光。东风吹白浪，照见赤龙堂。龙堂负贝阙，阴火春波热。鲛人卖髯绡，夜夜唱明月。
明-杨基-《绮川游》@川水东北流，川花照青楼。龙船载凤吹，日来川上游。沙明属玉止，苕香翡翠留。渔郎蒲叶底，网得双吴钩。
明-杨基-《茂苑思》@辇路秋蓬满，野香团绿湿。嫔娥粉黛愁，嫣花铅露泣。莺声旧时好，玉砌秋归早。东家胡蝶飞，烟姿满芳草。以上元末在吴作。
明-杨基-《食烧笋留题陈惟寅竹间》@春雷一声万簪玉，参差乱迸莓苔绿。斩来扫叶当径烧，何异燃萁煮秋菽。登盘查牙玉版肥，焦尾碎剥苍龙皮。山人大嚼无以报，写作林间烧笋诗。
明-杨基-《咏七姊妹花》@红罗斗结同心小，七蕊参差弄春晓。尽是东风儿女魂，蛾眉一样青螺扫。三姊娉婷四妹娇，绿窗虚度可怜宵。八姨秦国休相妒，肠断江东大小乔。
明-杨基-《清溪渔隐》@清溪秋来水如练，历历鱼虾皆可见。绿蓑酒醒雁初飞，风急芦花吹满面。溪南一带是青山，逢着垂杨便可湾。谩道白鸥闲似我，渔舟更比白鸥闲。
明-杨基-《闻蝉》@眉庵四十未闻道，偶于世事无所好。寻常惟看东家竹，屈指十年今不到。微躯之外无长物，寒暑一裘兼一帽。妻孥屡叹升斗绝，不独无烟亦无灶。身轻自笑可驾鹤，眼明岂止堪窥豹。人情世故看烂熟，皎不如污恭胜傲。有瑕可指未为辱，无善足称方入妙。此意于今觉更深，静倚南风听蝉噪。
明-杨基-《赠故人全王孙》@兄为柱国弟开府，门吏纷纷皆绣斧。敕赐龙河百亩宫，画戟丹弓映朱户。金凤盘胸白锦襦，面如红玉紫虬须。六宫晓逐诸王入，八府春随宰相趋。东风忽念江南好，宝骑看花踏春草。茂苑莺声醉里听，建章柳色愁中老。回首瀛洲草木新，苍颜白发照乌巾。都将秋水蛇纹剑，赠与长安游侠人。
明-杨基-《白头母吟》@白头母，乌头妇，妇姑啼寒抱双股。妇哭征夫母哭儿，悲风吹折庭前树。家有屋，屯军伍，家家有儿遭杀虏。越女能嘲楚女词，吴人半作淮人语。东营放火夜斫门，白日横尸向官路。母言我侬年少时，夫妻种花花绕蹊。夫亡子去寸心折，花窦花窠成瓦埒。十年不吃江州茶，八年不归姊妹家。兰芽菊本已冻死，惟有春风荠菜花。只怜新妇生苦晚，不见当时富及奢。珠帘台榭桃花坞，笙歌院落王家府。如今芳草野乌啼，鬼火磷磷日未西。侬如叶上霜，死即在奄忽。新妇固如花，春来瘦成骨。妇听姑言泪如雨，妾身已抱桥边柱。纵使征夫戍不归，芳心誓不随波去。
明-杨基-《春风行》@春风吹花快如剪，柳条婆娑颜色浅。四更急雨作轻寒，零落余香上苔藓。街泥污人不出户，强以一樽聊自遣。西家酒熟复苦贵，收拾春衣倩人典。斋厨久断鱼肉腥，细嚼芹菹胜禁脔。时平戚戚恐寒饥，况乃厄运愁不免。丑妻念我忧无薪，私爨破箦炊户楗。客来嗟吁但枯坐，惭愧不得具茶荈。今朝棠梨开一花，天气自佳日色篽。西南诸峰宛在望，暖霭晴烟张翠筜。去年骢马虎丘前，醉折樱桃随步辇。只今咫尺烽火隔，高栅长营依堑转。极目郊原草树空，那得锄犁到沟畎。东吴自经五世乱，四百余年绝兵燹。物盛还衰满则亏，此理甚明知者鲜。嗟予亲老诸弟隔，昼夜蹙额眉不展。巷哭邻呼不敢闻，何暇谆谆问牛喘。楼前旌旗芳草阔，紫燕未归帘半卷。呼儿插花向晴昊，手把短须吟更拈。准拟青鞋到处游，绕堤蒲柳春泥软。
明-杨基-《春愁曲》@小楼十日听雨卧，春云作团拂帘过。金黄杨柳晓初匀，雪白梨花春半破。东家胡蝶飞无数，西邻燕子归两个。玉关万里尺书稀，春风不似春愁大。
明-杨基-《结客少年场行》@情如飞絮任悠扬，心与游丝共短长。花底若教连日醉，座中犹可少年狂。新调锦瑟争传谱，巧制罗囊别贮香。衣以凤翎分缝织，带将蛇角遍軿装。豪名独擅秋千社，狭气平欺蹴踘场。白璧一双酬剑客，明珠百斛买胡娼。金丸挟弹章台左，宝骑闻筝太液傍。梅子短墙羞掷果，桃花深坞笑分浆。每嘲春比人先老，不信愁如海叵量。犹有旧时桃李梦，尚随胡蝶到辽阳。
明-杨基-《球场曲》@软红十里平如掌，马蹄踏沙轻不响。金袍玉带五陵儿，飞骑击球珠作赏。身轻擘捷马游龙，彩仗低昂一点红。倏忽飞星入云表，据鞍回袖接春风。有时随地香尘滚，杨花乱扑桃花粉。就窝夺得笑归来，月牙轻旋骊珠稳。一生娇贵厌朝天，不信人间有倒悬。但得花间风月好，打球场上自年年。
明-杨基-《废宅行》@弓刀挂墙旗拂瓦，行人过门须下马。日暮将军纵酒归，白棒横街人乱打。朱门一闭春草积，官印斜封泥涴壁。守卒收釐屋后池，邻翁晒麦阶前石。帘幕当年尽绮罗，网丝颠倒腐萤多。杏梁风雨丹青湿，时有野鸠来做窠。楼台易成还易废，前年犹是桑麻地。
明-杨基-《雪中柳》@春雪晚萧萧，随莺上柳条。渐将丝共结，终与絮俱飘。泪粉凝啼眼，珍珠压舞腰。东风自怜惜，留映赤栏桥。
明-杨基-《雪中燕》@燕雪两差池，相兼拂绣帏。玉楼迷故垒，珠箔见乌衣。斜讶冲花落，轻疑掠絮飞。晓寒人未起，还认画梁归。
明-杨基-《秋斋杂赋（五首）》@刘表知先主，怀王识沛公。未闻收夏口，先已入关中。今古车书异，兴衰历数同。方惊鸡作凤，当信鹜非鸿。¤
明-杨基-《秋斋杂赋（五首）》@今日长洲苑，秋风列羽旗。不图新约法，复见旧威仪。鼓舞儿童乐，歌谣父老悲。烟埃方衮衮，禾黍正离离。¤
明-杨基-《秋斋杂赋（五首）》@叹息冯唐老，吁嗟李广贤。穷通元有命，生死讵非天。鼓角西风里，江湖短发前。南飞有鸿雁，一字若为传。¤
明-杨基-《秋斋杂赋（五首）》@晚树霜犹碧，秋花雨未黄。戎衣轻绣锦，旅食尚糟糠。驿路千山隔，河流一苇航。毋忧兵不战，已定法三章。¤
明-杨基-《秋斋杂赋（五首）》@逻卒去不返，行人愁未回。正须犀作甲，毋用玉为杯。清泪寻常落，丹心早晚灰。交仍期管鲍，书或似邹枚。
明-杨基-《秋日舟中见蝶》@趁暖戏晴川，依人上画船。粉销烟翅薄，香冷露须拳。野菜疏篱外，山花小径边。夜深桃李梦，犹在绮罗筵。
明-杨基-《荷叶》@圆的破蓬苞，孤茎上藕梢。雨撑栖鹭屋，风卷荫龟巢。溪友裁巾帻，虚人作饭包。小娃曾已折，新月里湖坳。
明-杨基-《雨》@雨急愁云黑，窗虚爱竹青。石泉流细细，山鸟去冥冥。醉里倾荷叶，饥来煮茯苓。不知刘道士，何用换鹅经。
明-杨基-《偶题》@身懒交游绝，时危感慨新。清江催短鬓，芳草怨归人。花落纵横雨，莺啼淡荡春。欲摇舟楫去，波浪没平津。
明-杨基-《赠沈真仲征士》@花落满烟莎，兰舟喜见过。壮心丹未已，愁鬓绿无多。小燕斜斜舞，新莺婉婉歌。都将旧游意，一笑付江波。
明-杨基-《送王仲容之上海》@薄宦依东海，孤城隔戍烟。花疏寒食后，人远暮帆前。深巷编蒲履，斜岗种木绵。毋烦厌荒寂，微禄有畬田。
明-杨基-《寄叶德彰戴叔能》@江远树层层，蒲荷叶渐增。酒樽池阁雨，棋局夜船灯。竹净删逾瘦，花疏扫未能。亭亭川上鹄，风雨看飞腾。
明-杨基-《寄海盐杨寨官》@海屿通村险，边城出敌遥。旗灯秋雨塞，铃柝夜沟潮。士饱争投石，农闲数舞箾。毋令废收获，高陇有枯苗。
明-杨基-《赠婉素》@同祀碧鸡神，丝萝又结姻。文如谢道韫，书逼卫夫人。冀缺终相敬，梁鸿不厌贫。还能事荆布，归钓五湖滨。
明-杨基-《方氏园居（七首）》@北墅花连屋，东园菊绕庄。病长陪客坐，老不厌人狂。鹅鸭双陂雨，楂梨小树霜。他年倘相遇，里邑定名方。¤
明-杨基-《方氏园居（七首）》@多水少尘埃，经年不扫苔。竹繁频洗菜，松老别求栽。雪窦看碑入，云窗晒帖开。徐文与张羽，乘月想能来。¤
明-杨基-《方氏园居（七首）》@秋气入郊墟，新凉似雨余。囊收试验药，稿集著成书。酒熟知愁减，花开觉病除。何曾废钱买，山果及溪鱼。¤
明-杨基-《方氏园居（七首）》@解佩酬琴价，将书当酒赀。竹楼听雪夜，梅屋看花时。女嫁为农妇，儿从作圃师。邻翁无奈俗，招饮岂能辞。¤
明-杨基-《方氏园居（七首）》@旧物嗟孤剑，春风别五陵。未衰先遣妾，已静更疏僧。往事真骑虎，中年得纵鹰。两溪千顷月，谈坐不须灯。¤
明-杨基-《方氏园居（七首）》@由来种瓜地，随处即青门。习俗羞营利，甘贫耻受恩。挂蓑秋树湿，濯足晚溪浑。欲访龆年友，漂零只自存。¤
明-杨基-《方氏园居（七首）》@回汀兼复渚，迢递入渔邦。有港皆通楫，无山不到窗。疏烟春陇犊，深雪夜篱厖。过客停舟问，而翁恐姓庞。
明-杨基-《送路季琏问聘河东时东驾出师太原》@三晋封疆拱帝圻，两河山色照戎衣。青虹贯日随星出，赤鸟如云夹电飞。使者梅花春后折，王孙芳草梦中归。入朝若问东南事，积粟如山万马肥。
明-杨基-《闻官军南征解围有日喜而遂咏（二首）》@两河精骑向襄阳，全蜀材臣出凤翔。天下风云争会合，江东子弟谩抢攘。人皆厌乱思平世，谁不将归说故乡。我有先茔依古井，十年不奠一壶浆。¤
明-杨基-《闻官军南征解围有日喜而遂咏（二首）》@官军闻说下扬州，梦里扶摇赋远游。天运未容人力胜，民心须顺物情求。遭逢丧乱生何补，见得升平死即休。沽取一壶花下酌，弟兄儿女笑相酬。
明-杨基-《寄杨铁厓》@不见云间杨铁史，寮中七客近如何。老来诗句疏狂甚，乱后文章感慨多。长笛参差吹海凤，小琼杨柳舞天魔。春明且尽嬉游乐，莫解梁鸿《五噫歌》。先生所居名七者寮。
明-杨基-《怀悼朱秦仲总制》@力尽戈籥援不回，犹挥赤手搏风雷。波涛失意蛟龙伏，肝胆如杠虎豹摧。谩使张辽说关羽，谁将全武易秦裴。烦君更缓须臾死，要对春风酒一杯。
明-杨基-《郡斋养疴呈醉樵内史（二首）》@江云倏忽暝还收，五月犹寒著弊裘。芳草斜阳看易晚，绿荷疏雨听如秋。池塘空阔蜻蜓喜，帘幕萧条燕子愁。不是无言成独坐，暂将心事静中求。¤
明-杨基-《郡斋养疴呈醉樵内史（二首）》@小轩新沐喜神清，短帻单衣觉渐轻。松下琴书晴亦润，竹西窗户晚犹明。愁来对酒心先醉，病后看花意懒行。却忆故山深处立，绿萝千树叫流莺。
明-杨基-《和谢雪坡钱塘见寄》@经旬不见谢宣城，小楷乌丝寄远情。黄篾楼高春梦破，绿罗衣薄暮寒生。鹤临沙渚鸥俱浴，花落江泥燕与争。亦欲雨蓑摇短楫，西湖新水荡空明。
明-杨基-《赤山书事寄龟巢谢隐君君南兰陵人今避兵居吴》@曾向溪南看艺麻，竹杠兜子一肩斜。秧苗尚短仍含谷，荷叶才高已上花。蚕屋柘烟朝焙茧，鹊炉沉火昼薰茶。而今风雨成抛绝，卧听西园两部蛙。
明-杨基-《闻雪坡将还吴门》@桑叶重重戴胜飞，行人多报故人归。鬓从别后星星出，花到春深树树稀。诗喜官闲能不废，身缘谋拙事多违。便须出郭相迎迓，遮莫南风雨满衣。
明-杨基-《江村寒食》@预折杨枝插绕檐，豆糜香软麦饧甜。春衣未染新丝织，午篆犹分旧火添。小雨送花青见萼，轻雷催笋碧抽尖。不因人远伤离别，那得春愁上短髯。
明-杨基-《春日杂咏（二首）》@偶自循篱出径苔，刺桐花落野棠开。一年春已无多在，几个人曾有暇来。浸谷陂塘科斗乱，浴蚕时节杜鹃哀。买山莫种闲花柳，多觅松栽与柏栽。¤
明-杨基-《春日杂咏（二首）》@陋巷荒芜野趣浓，小溪春水恰船通。无边草色犹春雨，有几梅花更晚风。文体敢期卢骆并，交情惟许范张同。欲将浪迹随沤鸟，错比溪南是瀼东。
明-杨基-《残雪》@庭雪半消残，犹存旧腊寒。春风如有意，留待隔年看。
明-杨基-《陌上桑》@青青陌上桑，叶叶带春雨。已有催丝人，咄咄桑下语。
明-杨基-《隔帘听歌》@低处最多情，声迟拍转停。坐中肠亦断，况乃隔帘听。
明-杨基-《花开》@花开醉不休，花谢莫深愁。纵使花长在，东风也白头。
明-杨基-《壶中二色桃花》@素颊映红腮，西园共折来。怜渠竟先落，知是最先开。
明-杨基-《折花赠内并代答（二首）》@人面玉娟娟，花枝更可怜。凭从画眉手，折寄镜台前。
明-杨基-《折花赠内并代答（二首）》@一朵折春风，花浓意更浓。而今映花面，不似向时红。
明-杨基-《瓶中插梨杏桃李四花有咏》@各自媚春光，轻红映浅妆。日融花气暖，忘却是谁香。
明-杨基-《弹琴高士》@江静月在水，山空秋满亭。自弹还自罢，初不要人听。
明-杨基-《白云泉》@泠泠白云泉，流向白云边。泉水流不断，白云飞上天。
明-杨基-《夜坐》@窗寒雪乱飞，雁带边声过。对影却增愁，吹灯暗中坐。
明-杨基-《示杨水西》@亲远更家贫，将归未有因。相逢难说与，君是故乡人。
明-杨基-《即景（四首）》@长眉短眉柳叶，深色浅色桃花。小桥小店沽酒，新火新烟煮茶。
明-杨基-《即景（四首）》@今年去年酒债，三月两月春愁。看山看水出郭，听雨听风倚楼。
明-杨基-《即景（四首）》@东家西家燕飞，明日后日春归。多愁多病送客，无酒无钱典衣。
明-杨基-《即景（四首）》@桃花杏花红白，蒲叶芷叶参差。飞高飞下蝴蝶，行去行来鹭鸶。
明-杨基-《天平山中（予家赤山，相去不五里许）》@细雨茸茸湿楝花，南风树树熟枇杷。徐行不记山深浅，一路莺啼送到家。
明-杨基-《称称初度》@我年六六鬓如丝，见汝三龄却两期。愿得汝长并我老，太平还说乱离时。
明-杨基-《红绿蕉二仕女图》@两树红蕉隔禁扉，晓凉携伴试罗衣。金铃小犬迎人吠，应怪秋来出院稀。
明-杨基-《十二红图》@何处飞来十二红，万年枝上立东风。楚王宫殿皆零落，说尽春愁暮雨中。
明-杨基-《故山春日（四首）》@千花万萼委尘埃，只有荼裛独自开。应是邻家更零落，过墙蝴蝶又飞来。
明-杨基-《故山春日（四首）》@梨花两枝春可怜，下马折花山径边。山中人家改新火，隔树吹来榆柳烟。
明-杨基-《故山春日（四首）》@寂寂青山一鸟啼，紫藤花落午风微。不知刻漏长多少，但觉桐阴半日移。
明-杨基-《故山春日（四首）》@春来芳草踏成蹊，半是车轮半马蹄。多谢清明三日雨，旧痕新绿一般齐。
明-杨基-《寄陈惟寅惟允》@坐有重毡食有鱼，眼能识字手能书。山于秋水船头看，家在春波门外居。
明-杨基-《二美人图》@半晌无言却敛眉，玉簪斜堕翠鬟欹。相逢莫说伤心事，才入深宫自得知。
明-杨基-《寄内婉素》@天寒思故衣，家贫思良妻。所以孟德耀，举案与眉齐。忆汝事我初，高楼映深闺。珠钿照罗绮，簪佩摇玉犀。梳掠不待晓，妆成听鸣鸡。中吴昔丧乱，廿口各东西。有母不得将，独汝与提携。我复窜远方，送我当路啼。纷纷道上人，无不为惨凄。今年我还家，赤手无所赍。汝亦遇多难，典卖罄珥笄。朝炊粥一盂，暮食盐与齑。堂有九十姑，时复羞豚蹄。膏沐弗暇泽，发落瘦且黧。别来复秋深，露下百草凄。破碎要补缀，甘旨需酱醯。安贫兼养老，此事汝素稽。作诗远相寄，新月当窗低。
明-杨基-《舟中有感》@水性日就下，大江日东驰。不知舟行远，但觉青山移。我方念俦侣，手反坐拄颐。天风吹衣裳，明月来相随。乘流非不住，逝者乃如斯。滔滔适意中，忽然令人悲。壮岁难再得，修名安可期。
明-杨基-《出台复还洪都》@福至本无象，祸来非有因。方忧触罗网，遽喜辞妖尘。念此蓬藋姿，忽遘蹇与屯。仓黄圜扉中，日夕与死邻。皇明眷私照，寒谷回阳春。既免在涤牲，复纵充庖鳞。重沐饬冠裳，济溺立要津。道路与我庆，况我骨肉亲。归来向妻孥，秉烛语及晨。犹疑是梦寐，欢乐恐未真。嗟余抑何艰，坎惣多苦辛。弱无胜力锥，而欲举万钧。羸牛服盐车，遥遥西入秦。进逢九阪危，退迫尺棰嗔。敢惜筋力疲，所虑车摧轮。哀鸣徒嗷嗷，仰诉空谆谆。听者无不怜，谁复为解颦。终当脱羁鞅，沧波浩难驯。
明-杨基-《送方以亨还吴兴（三首）》@草有不可偃，木有不可雕。人心非秋蓬，安得随风飘。怜君玉雪姿，明月当清宵。葳蕤紫荆花，辉映非一朝。噰噰寒江雁，去去谁能招。¤
明-杨基-《送方以亨还吴兴（三首）》@远别肠欲断，近别泪满缨。交游无不然，而况弟与兄。荒涂霜露繁，哀角响故城。去伤骨肉思，住感乡里情。还家及东作，翳翳桑麻成。¤
明-杨基-《送方以亨还吴兴（三首）》@贤女失之陋，壮夫失之贫。相逢无所遗，慷慨不得伸。临歧歌短章，所道皆苦辛。淮阴未去楚，江总复仕陈。聊沽客中酒，用酌还乡人。
明-杨基-《送方员外之庐陵》@十年在羁旅，未尝忧别离。如何与君辞，怆如失群麋。君才非我俦，语默皆可师。温温霜天裘，细细当暑絺。不劳绮绣文，自然适时宜。嗟我百无补，不异面有眉。既乏视听功，宁免耳目嗤。君行值重午，高花发榴葵。荆人击鼍鼓，舟楫挟两旗。当时怀沙心，后世为水嬉。作歌赠君别，秋风以为期。
明-杨基-《发南浦》@开船别西山，迤向南浦。帆轻去自速，初不用篙橹。苍苍烟中树，橐橐响斤斧。一女沙上汲，众渔洲畔语。我行岁云晏，况复远俦侣。回首北归鸿，翩翩下寒渚。
明-杨基-《夜过市汊驿时酒醒月出有怀幕中诸友（驿在丰》@驿楼枕回洲，湍汊声活活。霜芦花犹泛，烟柳叶渐脱。月出凫雁鸣，孤艕寒江阔。酒缘风力退，诗苦真景夺。何处寄相思，浮云楚天末。
明-杨基-《望蕲州》@未见蕲州城，已见蕲州山。诸山初不高，苍石砺且顽。想当至正时，民物庶以殷。大江楚西来，万里不闭关。兹山独储英，群雄出其间。遂为祸乱阶，滋蔓莫可删。忆我闻乱初，我方总两鬟。侍立父祖旁，听说国步艰。焉知三十年，见此草与菅。骨肉亦已零，安得发不斑。披榛欲吊古，豺虎怆我颜。苍茫望茅宇，日落孤舟还。
明-杨基-《过小孤》@大孤俯如盘，小孤俨而立。群山如从使，左右相拱揖。孤根屹撑拄，万窍争喷噏。浏浏阴风旋，惨惨元气湿。江流亘其下，震怒莫敢汲。洑为盘涡深，驰作奔马急。跻攀或失手，一駚不可及。我来值秋晚，木落众鸟集。勿爨夜船犀，鲛人抱珠泣。
明-杨基-《望南岳》@我从匡庐来，但觉诸山低。嵯峨望衡岳，云霄与之齐。下有赤蛇蛰，上有朱雀栖。仰瞻祝融拔，俯揖紫盖迷。五岭皆培霡，三江为涔蹄。巍然南服尊，嵩霍相提携。封秩崇君称，诸神咸朝。丹书篆宝册，万古封金泥。百王重祀典，赤缫藉玉圭。自非精灵通，牲帛劳焚赍。余方向远道，无由陟层梯。苍苍烟霞中，喔喔闻天鸡。缅思昌黎伯，恭默开云霓。灵贶自昭格，诚敬良可稽。斯人久云没，感念徒含凄。
明-杨基-《发衡州（一本题作《白发》）》@五日白一发，十日皱一肤。人生冰雪容，终作靴纹粗。今朝清镜中，已与昨日殊。不忧须眉苍，但恐皮肉枯。肉枯亦常理，所念非壮图。有亲恩最深，抚养劳勤劬。怜我幼失怙，爱我如掌珠。斯恩未及报，不敢忘须臾。书来得凶问，哀顿空号呼。衣衾与棺敛，弗得亲走趋。家山在万里，那能返故都。树头哑哑啼，愧杀返哺乌。有子初学言，行步要母扶。已解索梨栗，未知识之无。重在托宗祀，岂暇问贤愚。弟妹皆漂零，远在天一隅。仲氏久无信，梦中时友于。艰难斥卤滨，何以保微躯。计工当已还，母乃东归吴。童仆各分飞，仅有赤脚奴。竛竮苦肺疾，终夜声呜呜。怜渠亦解事，剪伐供樵苏。异乡骨肉远，赖此相支吾。嗟我客梁楚，只身亦崎岖。白昼畏豺虎，夜防狸与狐。所赖筋力强，窜伏幸无虞。今年觉衰倦，自怯行远途。东风洞庭波，落日青草湖。鱼龙来欺人，烟涛惨模糊。兹晨过衡阳，霁景差可娱。桃花白练带，春水绿菰蒲。感此颜色妍，暂使忧心苏。万事信有命，抚膺长叹吁。
明-杨基-《湘江道中思常宗》@暮江散微雨，风定波自碧。一鹭立不飞，双鸿递相直。余烟菱女唱，新月渔郎笛。此处忽怀人，相思杳何极。
明-杨基-《湘竹有题》@朝行湘竹下，暮宿湘竹中。云情与雨态，万变俄不同。密密深翳日，疏疏细含风。新梢露袅袅，老节烟蒙蒙。纷如千灵妃，从以万青童。幡幢列缥缈，环佩摇丁东。来从蔚蓝天，步入东华宫。怅望不可即，翩然若惊鸿。夭矫喜而笑，低回俯乃恭。质坚本外直，性洁缘中空。籊尔中弦矢，揉之可彤弓。冰雪誓不易，肯与时污隆。今朝揭春晴，更觉翠色浓。戢戢琅玕丛，忽见桃花红。直疑路不远，便与桃源通。我欲捐轻舟，褰衣入崆峒。春禽迎我啼，音响谐丝桐。终当听山雨，自号苍莨翁。
明-杨基-《潇湘八景》@霭霭复霏霏，横霄曳夕晖。巴人与湘女，相逐买盐归。回望墟烟处，苍茫隔翠微。¤
明-杨基-《潇湘八景》@右山市晴岚。今朝罢渔早，挂网堤边树。云断一峰青，斜阳在坳处。痴儿晚睡醒，却讶东方曙。¤
明-杨基-《潇湘八景》@右渔村夕照。孤塔望中青，钟声隔洞庭。苍山不可及，烟阔浪冥冥。忆似寒山寺，枫桥半夜听。¤
明-杨基-《潇湘八景》@右烟寺晓钟。风揽瑞花晚，江寒波欲凝。冻僵业渔者，归载一船冰。一白迷沙渚，柴扉认有灯。¤
明-杨基-《潇湘八景》@右江天暮雪。轻帆挂春风，倒映湘江绿。天低浦溆远，归向谁家宿。遥指落花西，黄陵庙前屋。¤
明-杨基-《潇湘八景》@右远浦归帆。江横秋烟白，日落寒沙浅。鸿雁万里来，翩翩下平远。欲堕更低飞，斜行两三转。¤
明-杨基-《潇湘八景》@右平沙落雁。风急雨浪浪，孤舟夜正长。江湖随处恶，何况是潇湘。今夜残灯里，无人不断肠。¤
明-杨基-《潇湘八景》@右潇湘夜雨。湘水秋更清，湘月秋更白。光辉一相荡，水月不辨色。何处洞箫声，巴陵夜归客。右洞庭秋月。
明-杨基-《登三夏故城（二首）》@寒树无柔柯，秋草有劲叶。原空鹘孤骞，山晚云万叠。登高得平旷，人马皆意惬。思挽角胎弓，相从雁门猎。¤
明-杨基-《登三夏故城（二首）》@关前叶犹青，关后草已白。气候本不殊，山势有阻隔。风高鼓角动，日落川塞黑。边鸿一声来，壮士亦变色。
明-杨基-《金陵对雪用苏长公聚星堂禁体韵》@黄云冻凝不成叶，十载江南无此雪。朱帘十二晓开齐，正值千山鸟飞绝。墙腰檐角危欲堕，竹顶松梢重将折。偏来舞殿斗轻盈，忽上金钗易消灭。谁家沉火吹笙坐，着处银瓶呵手掣。脂凝香靥罢晨妆，脸晕微涡散春缬。带雨欲拈仍作片，因风误触俄成屑。渔蓑向晚画难工，歌楼未晓光盈瞥。怪事休惊越犬吠，丰年每信吴侬说。欲和东坡白战诗，冰满霜毫砚如铁。
明-杨基-《听老京妓宜时秀歌慢曲》@春云阴阴围绣幄，梨花风紧罗衣薄。白头官妓近前歌，一曲才终泪先落。收泪从容说姓名，十三歌学郭芳卿。先皇最爱芳卿唱，五凤楼前乐太平。鼎湖龙去红妆委，此曲宜歌到人耳。潜向东风作慢腔，梨园不信芳卿死。从此京华独擅场，时人争识杜韦娘。芙蓉秋水黄金殿，芍药春屏白玉堂。风尘回首江南老，衰鬓如丝颜色槁。深叹无人听此词，纵能来听知音少。说罢重歌尔莫辞，我非徒听更能知。樽前多少新翻调，一度相思一皱眉。
明-杨基-《喜客来》@壮年不愁长作客，亦不暇愁须雪白。但愁金尽酒樽空，辜负长安好春色。闭门三日生绿苔，失喜忽闻佳客来。急拈春衣典春酒，正值满树梨花开。花如冰雪人如玉，妙舞清歌欢不足。黄昏客醉酒未醒，细雨莺啼梅子绿。
明-杨基-《送张教谕》@鉴湖五月凉风起，荷叶荷花香旎旎。先生到县花正开，濯足船头弄秋水。圣朝复兴文武科，诸生习射更弦歌。他年大比登髦俊，应报新昌县里多。
明-杨基-《雨中看花》@青青杨柳深深竹，雨里绛桃开一簇。羞将瘦蹇逐金鞍，着屐看花仍不俗。花枝净洗胭脂面，老眼惊如梦中见。已拚春色过三分，何止东风吹一片。只恐天晴是暮春，半随流水半成尘。淡烟芳草长于路，作意能来有几人。
明-杨基-《送李琴川谪临海》@南风雨来尘作泥，稻花豆荚生初齐。一人失意解官去，席上众宾颜色低。车欲发未忍别，感慨握手立大堤。绿荷为杯树为盖，碧酒荡漾青琉璃。兹行蠲热向瓯越，只尺浙水分东西。或登云门探禹穴，或上雁岩闻天鸡。天台桃花千万树，中有睍睆黄莺啼。虽云窜谪异忧喜，眺望自可穷天梯。韩潮柳播夜郎白，吉士往往遭倾挤。蕉中之鹿塞翁马，此事何足含悲凄。但嗟灵物困污渎，无一出手相提携。不然宠辱实命致，毋乃天不哀群黎。渡江秋风未十日，织女值嫁牵牛妻。自甘沉匿守太拙，宁复乞巧陈瓜梨。嗟余遘患屡迁逐，亲见郿坞争燃脐。金多位重胡足恃，顷刻变化如云霓。君年五十发漆黑，壮气郁郁冲端倪。骅骝历块偶暂蹶，终展奋迅追风蹄。经过虎阜坐石壁，为我拂拭苔中题。
明-杨基-《宜秋轩桂》@宜秋轩东一株桂，香叶婆娑拥寒翠。秋堂夜静风满帘，时觉幽芳来拂鼻。清晨曳履访幽独，一径青苔双户闭。离离嫩蕊罥虫丝，蔌蔌轻花落深砌。麸金泫露浓更密，苞粟凝珠疏复细。半粒能含万斛香，一枝解夺千姝丽。当年此地竞攀折，月户云窗敞秋霁。金樽滟泛绿色酒，翠袖凉簪宝妆髻。西风几度人迹绝，独有幽花能点缀。村荒地僻霜露繁，摧折红兰凋紫蕙。瞥然一见众忧失，不意孤怀得佳丽。更深月出拟再来，明日纷纷嗟满篲。
明-杨基-《宜秋轩梅》@万松岭上梅千树，踏雪年年看花去。湖边十里翠裙腰，尽是看花醉眠处。花今憔悴不如前，人亦飘零二十年。梦魂不到西湖上，春色自绕南枝边。今年看花来杜曲，一树寒香照茅屋。别是人间冰雪魂，肌肤绰约清如玉。雪更玲珑玉更温，春风入颊淡无痕。数声残角黄昏后，独自相看半掩门。
明-杨基-《赠吴居易别》@黄梅雨晴桑重绿，南风楝花开蔌蔌。故人谒我此山隈，带束乌犀帽轻縠。入门相顾如梦寐，名姓虽忘面仍熟。久之稍稍忆旧游，尚恐非真问童仆。遂昌先生客满座，君时雄辩众宾服。先生博学且敬君，况我才疏敢相逐。苏台一别已十载，世事飘如电经目。羡君游侠印屡悬，嗟我巢倾卵俱覆。去年谪官向河洛，手脚酸皲双鬓秃。归来亲友半死生，不意逢君此江曲。摩挲老眼为君喜，更觉君颜美如玉。龙江花落乳燕飞，芙蓉叶大笋过竹。杀鸡沽酒招我饮，烂醉颓然坦其腹。深情密意语未终，舟楫匆匆去何速。临流索我题诗送，诗句难工羞再读。庐山东来五老峰，大孤小孤青乱矗。着我茅茨一二间，悠然醉把东篱菊。
明-杨基-《题宋周曾秋塘图（有序）》@右宋周曾《秋塘图》一卷，前元皇姊大长公主所藏也。前有皇姊图书印记，后有集贤翰林诸词臣奉皇姊教旨所题，自大学士赵世延、王约而下凡十六人。时邓文原、袁伯长俱为直学士，李洄以翰林待制居京师，为监修国史，实至治三年也。元运方隆，皇姊雅尚文学，一时名公巨儒，以文章翰墨宠遇，当世其盛，盖可想见。元既革命，此卷遂出江左，吾友薛起宗得于其私沈祥氏。一日，携以见示，且征题诗。余虽不获援笔其间，而一十六人者犹及亲炙一二，袁、邓二老又皆先子之友，不可作矣。把玩再四，敬题于后。陂塘九月菰蒲老，菱叶无多荷叶少。无数飞来白鹭明，一群游去青凫小。寒云弄影忽成霞，雁带斜行下浅沙。晚色不随流水去，秋光都在拒霜华。当时内殿春风细，紫衣传教词臣醉。鲍谢文章沈宋才，诗成曲尽秋塘意。塘水秋来景渐疏，低烟斜日照平芜。鸳鸯去尽芙蓉死，空向人间看画图。
明-杨基-《北山梨花（有序）》@北山梨花千树栽，年年清明花正开。薛君好事两邀我，骑马看花携酒来。看花出郭我所爱，况是梨花最多态。我牵尘俗不得赴，花本无情花亦怪。君今折花马上归，索我细咏梨花诗。冰肌玉骨未受饰，敢以粉墨图西施。东坡先生心似铁，惆怅东阑一枝雪。重门晚掩沉沉雨，疏帘夜卷溶溶月。月宜浅淡雨宜浓，淡非浪白浓非红。闺房秀丽林下趣，富贵标格神仙风。一枝寂寞开逾遍，朵朵玲珑看应眩。皓腕轻笼素练衣，娥眉淡扫春风面。自须玉堂承露华，何事种向山人家。不愁占断天下白，正恐压尽人间花。江梅正好怜清楚，桃杏纷纷何足数。只有银灯照海棠，海棠亦是娇儿女。
明-杨基-《句容送蔡惟中》@昨日立秋今日凉，蔡子束书归故乡。我来未久子遽别，子岂与我如参商。自惭贫无橐金赠，解剑换酒浇愁肠。醉酣月出重露滴，梧飘金井芙蕖香。众宾喧哗噱笑口，我独不语情徬徨。岂徒戚戚儿女态，感旧怀古增悲伤。忆昔追游茂苑上，白马紫辔青丝缰。子方年少富文学，面如红玉肥有光。黄金晓酬西馆客，绿锦夜赠东楼娼。三公走檄辟作掾，两府交荐除为郎。风尘一别未十载，短鬓萧飒俱老苍。黑巾笼头着野服，微雨鹄立官道傍。自云匍匐事贩鬻，盖屐巾箑纸笔将。匪争刀锥竞微利，聊复糊口走四方。我闻此语重叹息，助以唧唧鸣寒膋。丈夫失意固如此，屠狗买畚庸何妨。曲江之西沙柳黄，夜逐落潮登野航。相逢故友或相问，勾曲冈头一草堂。
明-杨基-《赠许白云》@白云老翁乐且贫，眼如紫电炯有神。麻衣纸扇趿两屐，头戴一幅东坡巾。清晨扣户走过我，谓我旧是诸侯宾。入门长揖肆雄辩，动引四代卑先秦。初疑傲睨意肮脏，稍久渐觉情真淳。从兹兴至每一到，不问风雨并昏晨。矫如野鹿不受絷，去不可挽送乃嗔。我来杜曲少朋旧，一境二姓唯朱陈。租征税迫夜继日，未暇与我谈逡巡。荒村不意得此老，洗我三斗胸中尘。我时信口答所问，怪我出语多惊人。翁年耳顺学不倦，片言有益书诸绅。我惭习懒竟成癖，日影照腹脚未伸。起来巾栉不自理，一饭且饱南湖莼。诸生幼弱学久废，数字费我言谆谆。翁来相对辄太息，谓可馆阁胡沉沦。人生富贵等泡幻，达何可喜穷何颦。纷纷道路饿死骨，半是台省公侯身。庞公未为无所遗，夫妇白首襄阳民。翁闻我语乃大噱，呼我共醉华阳春。正须狎昵到鸥鹭，何必影像图麒麟。秦淮雨过秋水碧，中有一尺黄金鳞。明朝买鱼期再酌，我自掇拾山中薪。
明-杨基-《杜伯渊送新米》@山人送我山田米，粒粒如霜新可喜。雨春风播落红芒，照眼明珠绝糠粃。饥肠欲食未敢炊，未及秋尝羞祖祢。忆我春来岁方旱，焦穗萎苗将槁矣。不意兹晨见精凿，此宝更将何物比。终岁勤劳农可念，不耕而食余堪耻。归买淞江雪色鲈，持向高堂奉甘旨。
明-杨基-《省掖观梅和宋草堂韵》@玉肌瘦怯春风恼，唇红不褪香云老。绮窗人静月初圆，笑觉飞琼颜色槁。罗幄铜瓶小几边，银灯疏影砚台前。一株初破休轻折，半朵犹含最可怜。宫妆近眼人争爱，却恐愁多零落快。莫教纤手嗅东风，谁画生香与真态。
明-杨基-《西省海棠（有序）》@山西公子虬髯客，到处寻梅认香白。春风省掖海棠开，暂去还来抛不得。嗟我有癖常自笑，不意逢君同此癖。晓窗云暖风日妍，数朵娉婷春半拆。睡损红绡腻有痕，舞酣金殿娇无力。银灯不如微月照，珠帘更着疏烟隔。飞燕轻盈富贵姿，玉环态度神仙格。此日凝妆青琐外，当时擅宠沉香北。繁开似妒却冥冥，半吐欲言终默默。岂惟人爱亦自爱，不独春惜当谁惜。细雨重阴也看来，莫对空枝慢相亿。
明-杨基-《千叶桃花（并序）》@江花先好还先落，二月芳菲已萧索。掖垣一树独开迟，嫩叶茏苁抱香萼。朝来小雨浥轻红，春色千重与万重。点注定知烦晓露，剪裁宁不费春工。春来到处寻桃李，不道东阑花自美。伤心世事总如花，何用劳劳行万里。
明-杨基-《忆北山梨花（并序）》@去年清明花正繁，骑马晓出神策门。千桃万李看未了，小径更入梨花村。低枝初开带宿雨，高树烂日迷朝暾。柔肤凝脂暖欲滴，香髓人面春无痕。青霞玲珑翠羽乱，白雪照耀琼瑶温。折花对酒藉草坐，花气暗扑黄金尊。薛君起舞为我寿，劝我一曲招花魂。须臾明月忽到树，主人送客唯留髡。巾罗欹斜乌帽落，醉眼况复知清浑。村中至今为故事，笑我自是刘伶孙。我惭不答窃自庆，大抵此乐皆君恩。今年清明空西省，雷雨两日如翻盆。群花削迹净如扫，众绿既暗不可扪。岂无青钱换斗酒，案牍杂沓穷晨昏。伻来督责至诃詈，面微发红气每吞。未能抟溢雕鹗，讵免束缚同鸡豚。人生屈辱乃淬砺，百炼正欲逢盘根。自知力不举一羽，强欲扛鼎追乌贲。晚晴汲井试新火，紫笋绿薤共盘餐。归来饭饱对妻子，万事反复何足论。
明-杨基-《壬子清明看花有感（有序）》@吉祥寺里千堆锦，绿发仙人对花饮。腰鼓金盘五色蓝，醉归犹带花枝寝。东风壬子几清明，三百年来寺已倾。沙河塘上痴儿女，犹诵钱塘太守名。看花我亦逢壬子，况是清明非偶耳。莫论南浦与西湖，楚水吴山正相似。青莲居士识前因，金粟如来见后身。总不能知尘外劫，也须曾是会中人。
明-杨基-《邀方员外看花》@金昌亭西万株花，胭脂玉雪争纷拏。春风携酒看花去，骑马径到山人家。花深树密无径入，下马徘徊映花立。紫萼风微翠袖香，红丝露重乌巾湿。别来几负看花期，客里匆匆见一枝。白下桥边寒食后，广陵城外绿阴时。今年花最逢春早，准拟清樽对花倒。人意方邀酒伴来，花枝已向东风老。花虽渐老仍堪折，犹胜纷纷满蹊雪。且共芙蓉幕里人，坐看海棠枝上月。
明-杨基-《樟树镇舟中作》@侬是吴淞钓鱼叟，全家生长吴江口。迟钝长飞众鸟先，迂疏每落诸人后。城中父老少相知，乡里儿童亦见欺。几上细抄《高士传》，壁间大篆《考槃》诗。春风百草承膏沐，强掷渔蓑亲案牍。胥史犹嘲吏事疏，妻孥欲笑形容俗。羸马长途恐不堪，君恩何日许投簪。半篷秋雨烟笼水，数点寒星月满潭。
明-杨基-《闻邻船吹笛》@江空月寒江露白，何人船头夜吹笛？参差楚调转吴音，定是江南远行客。江南万里不归家，笛里分明说鬓华。已分折残堤上柳，莫教吹落陇头花。
明-杨基-《春江对雪》@春云作寒飞鸟绝，花雨纷纷暮成雪。江山最好雪中看，况是东风二三月。披蓑渔立柳边航，戴笠僧归竹外庄。草暖尚迷双鹭白，树寒先露一莺黄。我愁春雪看难久，重为江山更回首。莫煮清贫学士茶，且沽绿色人间酒。
明-杨基-《登岳阳楼望君山》@洞庭无烟晚风定，春水平铺如练净。君山一点望中青，湘女梳头对明镜。镜里芙蓉夜不收，水光山色两悠悠。直教流下春江去，消得巴陵万古愁。
明-杨基-《长江万里图》@我家岷山更西住，正见岷江发源处。三巴春霁雪初消，百折千回向东去。江水东流万里长，人今漂泊尚他乡。烟波草色时牵恨，风雨猿声欲断肠。
明-杨基-《湘汉秋晴图》@读书不愿贤良举，朝醉霸陵暮湘渚。两鬓从添镜里霜，十年听遍江南雨。呼鹰台上爱秋清，鹦鹉洲前看晚晴。红叶蝉声湘寺远，碧潭鸿影汉川明。湘波汉水愁无尽，画里江山聊一哂。举世唯称王仲宣，当时亦有周公瑾。
明-杨基-《湘阴庙梨花（有序）》@平生厌看桃与李，惟有梨花心独喜。海雪楼前雪一株，岁岁清明醉花底。北山冈下花最盛，千树玲珑围绿水。前年骑马赏花处，我与河东两人耳。青苔满地芳草合，只有黄鹂映花蕊。当时美人三阁上，宝髻慵梳初睡起。镜里争先试一枝，真态欲将春色比。楼空燕去花自落，细雨黄昏泪如洗。疏篱萧萧茅屋破，况复临春开结绮。我时赏花仍吊古，花亦灿然为露齿。归来婆娑簪满帽，十日罗衣香不止。去年相忆豫章城，咫尺春江如万里。今年邂逅洞庭曲，细萼含愁照清泚。人至魂消楚雨中，花应肠断湘烟里。三年胜游不再得，百岁欢娱能有几。吉祥牡丹非旧梦，玄都桃花亦如此。更约明年载酒来，莫笑花前人老矣。
明-杨基-《祁阳行》@黄鹤楼前汉阳雪，岳阳楼前洞庭月。自谓人间无此清，到处相逢向人说。祁阳江头春更佳，仿佛似是神仙家。黄莺乱啼万竿竹，绿水萦抱千株花。千红万碧深相映，鸡犬无声茅屋静。野老回头唤不应，匆匆况是通名姓。水流花落岸东西，只隔疏帘路已迷。天下于今皆乐土，何须更觅武陵溪。
明-杨基-《皂角滩》@烟萝毵树蒙松，夏绿更换春花红。千山万山无所听，鹧鸪杜宇啼春风。穹崖斓斒高百尺，快剑无痕镵翠碧。宝气朝凝五色霞，丹光夜烛三分日。我从章江出彭蠡，巴陵长沙洞庭尾。看遍衡庐两岸山，行尽潇湘一江水。轻舠短楫辞零陵，似与乱石争功能。牛刀惯熟中肯綮，郢斧神捷回锋棱。男儿性命固可惜，底事矜夸向群石。鸥边短草一枝筇，牛背斜阳数声笛。
明-杨基-《湘中四咏》@黑翎红嘴花间鸟，映花一点珊瑚小。当时如意击东风，万语千言啼未了。雕玉笼开出绣楹，海棠庭院雨初晴。美人按拍教鹦鹉，学得《霓裳》四五声。¤
明-杨基-《湘中四咏》@棠梨花开满山白，白鹇飞来春一色。黄鹂紫燕太匆忙，不道花间有闲客。却嫌香露污春衣，立向湘江映夕晖。鸥鹭相逢莫相妒，一双还拂楚烟归。¤
明-杨基-《湘中四咏》@湘江两岸无茅宇，湘竹阴阴覆江渚。春来未听一声莺，只有鹧鸪啼暮雨。怜渠亦是他乡客，苦向人啼行不得。纵教行得也消魂，那个行人不头白。¤
明-杨基-《湘中四咏》@暖风晴日融春昼，闲看花阴鸡吐绶。绮縠都将彩羽妆，红丝不待金针绣。叠叠胭脂缕缕金，龙纹盘错凤纹深。凭谁剪作鸳鸯带，雅称佳人翡翠衿。
明-杨基-《过高邮新开湖微雨有咏》@残红晓落西陂岸，雨脚斜飞鸥鹭乱。扁舟尽日画中行，荷叶荷花香不断。船头老翁一尺须，斗量菱角兼卖鱼。儿能鼓柁女荡楫，何用聪明多读书。
明-杨基-《梦绿轩（有序）》@余与徐君幼文同谪钟离，结屋四楹，幼文居东楹，余居西楹。又尝赋诗曰：“梦里绿阴幽草，画中春水人家。何处江南风景，莺啼小雨飞花。”盖深有意于故园也。因题其室曰“梦绿”。蜀山江头万章木，细草幽泉荫修竹。五月六月山雨晴，空翠纷纷满衣绿。杖藜或来阴下行，云影不断凉风生。青连翠结欲无路，仿佛上有黄鹂鸣。去年吴城正酣战，却倚危楼望葱菁。今年放逐到长淮，万绿时于梦中见。梦中见绿觉始知，索我亦赋梦绿诗。逢人说梦子堪笑，替人作梦余何痴。世间万事同野马，觉后非真梦非假。五色过眼本虚空，富贵于人诚土苴。南风划然吹梦破，树头不知微雨过。从今寤寐俱两忘，静与白云相对坐。
明-杨基-《舟入蔡河怀徐幼文》@忆初见君江浦外，七尺长身齿含贝。君年未冠复新婚，锦带吴钩紫丝佩。豪姿侠气飒萧爽，春鸿轻便秋隼快。结交梁楚燕赵间，追慕廉蔺羞郭解。誓将弓槊事鞍马，耻作寒儒服巾带。余时琐屑笺虫鱼，折几寒灯写秋芥。相逢一笑恍自失，不异低岑仰高岱。杀鸡为黍三日谈，深中肯綮入襜骱。方喜师君竟兄我，卮酒动辄受百拜。停觞烂熳出险语，磔裂鬼胆穷百怪。天然清真去雕饰，王嫱西施洗铅黛。漱芳隽腴再三读，项上之脔左手蟹。技痒砺秣互掎角，十捷一二八九败。余实羡君敏且博，君亦怜余强而迈。英雄敢夸君与我，强弱不止楚敌蔡。孟潴豪士渤海高，时复峙足如鼎鼐。高才于我十倍我，尚叹追君力不逮。纵横千字戚生笔，迭宕百韵余公莱。僧房秋迥钵声长，雪屋香销烛痕在。清游未竟夕漏终，落月残星悲一慨。激烈正醉金陵酒，漂泊共泛濠梁载。城荒地僻生计拙，时脱春衫倩人卖。破楼夜雨邻钟急，委巷秋风茅屋坏。斯时愁绝正难禁，君独相看劝余耐。别来奔走向西洛，面色痿黧病新差。章台握手须臾立，胸臆梗塞若有碍。平生耻作儿女悲，此别戚戚若有慨。今朝过蔡将入陈，渐见舟舻舣滩濑。平漪细石鱼跳渚，斜日低烟雁横塞。相思无奈客中愁，聊述长歌歌一再。
明-杨基-《郑州道中》@北风如刀吹面裂，弊裘无功尘絮折。星稀日出势尚严，满袖霜花厚如雪。马上沉吟苦忆家，江南十月剩春华。金钱晚菊低丛叶，绿萼盘梅小树花。
明-杨基-《寄题水西草堂》@鸳鸯湖东武塘西，桃花满川蒲叶齐。春风二月微雨霁，鹅鸭拍水黄莺啼。推窗只见参差柳，柳色波光淡于酒。乌纱官帽半笼头，紫竹渔竿长在手。平生爱读内景书，往往适意追禽鱼。开门懒迎俗士驾，拄杖每叩高僧庐。客来举酒邀明月，细瀹松涛煮春雪。但觉身无俯仰劳，安知世有东西别。今年扈从来大梁，锦袍白马青丝缰。信陵宅畔暮鸦集，朱亥门前秋草黄。轮番夜直中书省，霜华满巾须发冷。粉署香销紫绮袍，碧梧影落黄金井。魂梦时时到草堂，曲栏花药漫分行。他年得遂归田计，多种墙阴十亩桑。
明-杨基-《留别杨公辅》@紫帘凝烟碧香绕，银灯结花金粟小。主人捧酒起劝宾，离别长多会长少。明朝骑驴郑圃东，白沙黄叶满林风。知君此际能相忆，笑指灯花映酒红。
明-杨基-《送朱明善少府》@胙城主簿冰雪骨，天阔霜清见飞鹘。家住西湖第一桥，半生诗酒笙歌窟。斜肩兜子总宜船，九里松阴十里莲。松下看山船上宿，小娃随索卖花钱。莺娇蝶妒春如绮，一夜东风变桃李。回首梁园望故乡，咫尺吴山四千里。吴山渐远音书绝，两鬓青青未成雪。乌帽朝辞郑圃烟，鹿车夜挽兰台雪。上官不惮路道长，岂问富庶并荒凉。正须到县招窜匿，要使枳棘皆耕桑。妇女养蚕男种麦，食有鸡豚衣有帛。儿童不识成丁劳，父老能歌县官德。惭余亦是荥阳簿，虎牢关下成皋路。有酒谁浇纪信魂，无人敢画鸿沟渡。郑卫由来本懿亲，相思只隔大河津。愁将艮岳风前柳，持赠山阳笛里人。
明-杨基-《梁园饮酒歌》@我生之辰木入斗，乌啼东井命壁守。壁为文府斗为岁，许我文章播人口。二龄能言学诵诗，四龄指字识某某。五龄琢句对虚实，联青俪黄配奇耦。客来当座赋短章，四韵不待八叉手。九龄《六经》已毕读，掩卷背诵无掣肘。丰仪翩翩秋宇鹤，颜色濯濯春月柳。乡闾每辱师长爱，学校耻与儿童友。毫分缕析辩同异，务植嘉谷去稂莠。挥毫直欲五色烂，倚马未肯一字苟。龙蛇拟将赤手搏，富贵谓可拾芥取。文场驰骋竟一蹶，鬐鬛局促俯其首。归来焚膏坐长夜，盥栉不暇面尘垢。淬锋砺锷期再策，狐豕隳突群兕吼。岂惟文运遭屯否，无乃历数厄阳九。自惭定乱匪铅椠，束缚经传事南亩。耕童樵稚课朱墨，涂抹破砚扫敝帚。东藩诸侯遂见征，白璧玄篸贲林薮。屡辞不获始强起，野服长揖坐谈久。青闺漏箭传午滴，紫幕炉薰散春牖。时翻玉检题鸾凤，复赐银笺篆科蚪。鹃啼花落燕莺飞，顷刻浮云变苍狗。迁逐西行泣楚囚，仓卒弗及拜慈母。初移钟离复入汴，山路匍匐十日走。皮焦足胝汗浃踵，手策羸蹇背有负。囊资空乏衣破裂，无以补缀谋诸妇。妇言别久簪珥空，借旧乞邻无不有。高堂姑老茧女幼，日羞鱼釐买梨藕。恐无纨帛御姑寒，安得吴绵为君厚。余闻愧赧双脸赤，洒泪出门心欲朽。病躯有仆不得将，药食扶持赖亲旧。寒沙古垒泣英灵，落日疏林啸猿狖。前途尚远节屡换，白露应候月在酉。荣枯万变类观弈，忧愤百结如错钮。筋力衰颓卧犹倦，须发颁白照逾丑。尽将得失付忘言，且醉梁园一樽酒。
明-杨基-《惜昔行赠杨仲亨》@嗟我忆昔来临濠，亲友相送妻孥号。牵衣上船江雨急，辟历半夜翻洪涛。濠州里长我所识，怜我一月风波劳。呼儿扫榻妾置酒，买鱼炊饭羞溪毛。酒酣话旧各涕泣，邻里怪问声嘈嘈。明朝府帖促盖屋，旋飖瓦砾除蓬蒿。大竹为楹小榱桷，覆以菅草并索寔。君时亦自长干来，为我远致书与袍。密行细字读未了，苦语渫渫如蚕缫。收书再拜问所历，灯影照夜吴音操。异乡寂寞遇知己，欢喜岂止馈百牢。藤牵萝绕互依附，濡沫相润脂和膏。薰风昼眠竹几静，落叶夜掩柴门高。黄须为汲东井水，翠袖或送西家醪。中书大官捧檄下，霜鹘脱旋鹰解绦。君前挽鞘我后策，陟险攀峻随猿猱。饥肠午渴掬涧饮，甘滑不啻青葡萄。到家仓卒席未暖，复此赴汴同轻舠。崖高水涩石溜急，时复著力撑长篙。予生有弟皆异域，漂泊幸与君逢遭。君才自是伯者佐，比拟管乐卑萧曹。方期补劓拯焚溺，讵肯析利穷秋毫。比来县邑久芜废，亦有桑柘柤梨桃。遗民可鸠业可复，应屈君辈挥牛刀。他时解绶归故里，相期结居吴江皋。
明-杨基-《君莫疑赠薛起宗》@有弓莫朝射，有剑莫夜舞。舞剑空惊半夜鸡，射弓须射南山虎。当年意气双白虹，三尺宝剑两石弓。平沙软草马蹄疾，仰面射落南飞鸿。归来面皱头雪白，鱼皮包剑弓挂壁。逢君一笑杯酒空，怜我衰颜手无力。手无力，眼有眵，作歌赠君君莫疑。英雄老去众所薄，何独区区杨去非。先生年五十，更名曰去非。
明-杨基-《苎隐为句曲山人翟好问作》@种桑百箔蚕，种苎千匹布。先生种苎不种桑，布作衣裘布为巘。桃花雨晴水满塘，乌纱白苎春风香。野樵山葛不敢并，越罗川锦争辉光。儿童漾纱妇纺织，卖布得钱还买帛。黄绵大袄一冬温，白雪中单半襟窄。今年苎好亩百斤，堆场积圃长轮囷。床头白酒夜来熟，杀鸡煮鸭邀比邻。东家种桑青绕屋，官绢未输空杼轴。妇姑相对叹无衣，先生饭饱方扪腹。
明-杨基-《舟抵南康望庐山》@春山如春草，春来无不好。况是香炉峰百叠，屏风围五老。嘤嘤历历谷鸟哀，朱朱粉粉山花开。芙蓉削出紫雾上，瀑布倒泻青天来。船头春山重回首，世上虚名一杯酒。李白雄豪妙绝诗，同与徐凝传不朽。明日移舟过洞庭，兰花斑竹绕沙汀。摩挲老子双愁眼，细看君山一点青。
明-杨基-《登绳金塔望庐山》@过鲁必谒岱，入洛须望嵩。嗟余夜半入彭蠡，月黑不见香炉峰。明登望湖亭，雨气何空蒙。山僧指点笑五老，正在烟云中。今朝蹑层梯，高标揭晴空。匡庐远出百里外，紫翠映带春霞红。虽云仿佛见颜色，已觉浩荡开心胸。在山看青山，佳处未尽逢。不如迥立万仞表，一日览尽千玲珑。何当生羽翰，两腋乘天风。不论雨雪与晴霁，回翔下上饱玩八面青芙蓉。
明-杨基-《癸丑元日》@霏霏元日雪，脉脉人日雨。春来无日不轻阴，薄雾寒云满南浦。常年有雨复新晴，淑气韶光淡绕城。草色未逢金勒马，柳条先映玉楼莺。今年风雨兼冰雪，忘却春幡庆春节。野杏缄愁待酒催，江梅索笑邀人折。谁与观云卜大通，且须祈谷问年丰。相期十二楼前月，剩看花灯万点红。
明-杨基-《忆左掖千叶桃花》@秾李积皓雪，繁桃炫朝霞。江边日日见春色，尽是寻常儿女花。东阑一树能倾国，千瓣玲珑谁剪刻？半吐疑红却胜红，全开似白元非白。旁虽浅淡正复浓，雅丽称月间宜风。阴时晴午各异态，嗔喜笑鼙无不工。嗟我匆匆簿书急，时复微吟对花立。白苎犹沾夕露香，青鞋不怕苍苔湿。而今漂泊楚江滨，想像丰仪一怆神。惆怅当时看花客，对花还说去年人。
明-杨基-《赠秦侍仪》@文采玉娟娟，班行内外联。蕃王从学拜，边使候通笺。侍立彤庭上，追趋法驾前。今朝退朝早，衣上有炉烟。
明-杨基-《宿高季迪京馆》@岁晚此相逢，乡情似酒浓。语长销夜烛，梦短及晨钟。急雪风鸣苇，微云月照松。鸡前趋阙去，寒树晓茏葱。
明-杨基-《江村杂兴（十三首）》@春墅一鸠啼，桥危懒过溪。径苔都上壁，野菜不分畦。倚杖妨花密，看山碍竹低。欲知幽隐处，风雨白门西。¤
明-杨基-《江村杂兴（十三首）》@陋巷泥三尺，无人访隐沦。窗鸣风减睡，炊断雨添贫。野路花迎客，江桥柳送人。暂须依薄俗，憩此窜余身。¤
明-杨基-《江村杂兴（十三首）》@春色冶城东，花浓笑老翁。燕迟双垒破，蜂早一房通。薄暝山腰雨，疏纹水面风。便携蓑笠去，垂钓绿蒲中。¤
明-杨基-《江村杂兴（十三首）》@判醉望愁醒，愁因醉转增。已归仍似客，投老渐如僧。诗兴风楼笛，棋声雪舫灯。莫言浑不解，此事野夫能。¤
明-杨基-《江村杂兴（十三首）》@东瀼复西圻，村村可钓矶。草于烟处密，花较雨前稀。小管催莺出，疏帘待燕归。伤心新柳色，犹妒旧罗衣。¤
明-杨基-《江村杂兴（十三首）》@偶因辞禄去，聊傍苇边居。瓢弃频赊后，衣存屡典余。晚帘花掠燕，春水絮吹鱼。复恐沙崩石，杨栽插绕庐。¤
明-杨基-《江村杂兴（十三首）》@江桥春别后，沙舸独归时。鹅鸭东西宅，菰蒲远近陂。藕深荷盖密，竹瘦笋鞭迟。野趣谁能识，唯应白鹭知。¤
明-杨基-《江村杂兴（十三首）》@斜槛俯江湍，轻帘矗小竿。柳寒莺羽湿，花暖蝶须乾。酒或临流酌，诗多写石看。不因迂僻地，那得此身安。¤
明-杨基-《江村杂兴（十三首）》@江影摇春树，潮痕折晚沙。绿芜三尺雨，朱槿一篱花。去国仍思国，还家复梦家。自无干禄意，何必远京华。¤
明-杨基-《江村杂兴（十三首）》@将雨山光黑，初晴树色青。卖薪沙店远，占谷瓦龟灵。石枕支颐冷，江瓢漱齿腥。醉余春睡熟，长得鸟呼醒。¤
明-杨基-《江村杂兴（十三首）》@江月盈盈白，墟烟细细阴。茅茨孤碓急，机杼一灯深。短笛多悲调，长歌少醉吟。自怜知己尽，空负壁间琴。¤
明-杨基-《江村杂兴（十三首）》@清流曲几回，吃饭此山隈。歌断怜莺续，诗迟畏酒催。晚晴初见月，春尽尚逢梅。归路缘江熟，支筇不用陪。¤
明-杨基-《江村杂兴（十三首）》@情深却倦游，矮屋任低头。花落东风怨，莺啼夜雨愁。酒烦邻媪买，诗许社僧求。欲驾东家鹤，吹笙到十洲。
明-杨基-《句曲秋日郊居杂兴（十首）》@茅屋人归后，荒村更异乡。树寒乌绕月，江冷雁啼霜。影赖灯相续，愁缘酒在忘。明朝览青镜，白发几多长。¤
明-杨基-《句曲秋日郊居杂兴（十首）》@出门山气夕，循径入谿阴。野水经寒浅，秋风到晚深。草潜惊鹘兔，莎露啄鱼禽。自采黄花嗅，谁知独步心。¤
明-杨基-《句曲秋日郊居杂兴（十首）》@渐老爱秋光，升沉意两忘。雁声偏到枕，虫响故依床。薜荔千林雨，芙蓉一树霜。故园丛菊在，衰飒为谁香。¤
明-杨基-《句曲秋日郊居杂兴（十首）》@庭树聚栖鸦，溪流没浅沙。瘦怜人似菊，浓爱叶如花。秋色都连水，寒云忽变霞。自惭长在客，无地不思家。¤
明-杨基-《句曲秋日郊居杂兴（十首）》@窗掩辉辉竹，炉消细细香。无风寒尚浅，有雨夜偏长。饥鼠艺橐，枯萤委破囊。十年江海梦，此夕讵能忘。¤
明-杨基-《句曲秋日郊居杂兴（十首）》@地与华阳近，三峰独往来。草香千品药，松老一身苔。书怪猿偷读，门经鹿撞开。墙东有修竹，移向北庭栽。¤
明-杨基-《句曲秋日郊居杂兴（十首）》@编竹补疏篱，生刍束酒旗。鸡豚田祖庙，鹰犬猎神祠。玉糁菰为粉，琼酥豆作糜。儿童采芦叶，争学短箫吹。¤
明-杨基-《句曲秋日郊居杂兴（十首）》@欲往竟无适，意行仍独还。猿声黄叶寺，牛背夕阳山。书弃将成业，身投未老闲。相逢莫嘲诮，才与不才间。¤
明-杨基-《句曲秋日郊居杂兴（十首）》@偶随黄蝶去，岸帻树边桥。卯酒红初散，朝霞白渐消。沙平留雁迹，水落见鱼苗。却爱箕山老，从容弃一瓢。¤
明-杨基-《句曲秋日郊居杂兴（十首）》@落叶拥柴扉，村深客过稀。晓车分谷去，晚笛饭牛归。渔负雨蓑立，鸟衔霜果飞。此中真小隐，予亦久忘机。
明-杨基-《柏师文》@白发已千茎，相逢喜气生。看山留十日，待月坐三更。秋浦槎头钓，春泥谷口耕。莫言踪迹蠙，朝市久知名。
明-杨基-《翟好问》@爱尔山城隐，柴门对县衙。酒资千亩苎，生计一园瓜。雨步荷巾湿，风吟席帽斜。时时扶短杖，看竹到东家。
明-杨基-《送句容刘少府回扬州》@家具一车轻，囊书与短檠。吏多难别意，人有去官情。帆影江沉寺，箫声月到城。竹西寻旧业，烟雨绿芜生。
明-杨基-《沙河舟中》@旅怀归正急，春色到非遥。草际风初泛，兰心雪未消。鹭明欺白发，鸥快避轻桡。得遂归田计，殊恩感圣朝。
明-杨基-《瓜洲逢丘克庄》@江水靓如空，江华冷未红。怜予犹客里，羡汝已乡中。白苎青衫雨，乌纱短帽风。不须摇艇子，垂钓五湖东。
明-杨基-《至钟离发书寄婉素》@漂泊嗟吾远，支吾赖汝贤。老亲思馔肉，痴女忆衣绵。刀尺砧声里，灯花笑影边。聊将千里梦，持送到金川。
明-杨基-《舟中闻促织》@促织来何处，哀吟近短篷。不堪为客里，况复是舟中。残梦寒衾月，孤灯夜枕风。此时肠欲断，恨不耳双聋。
明-杨基-《哭陈仲野都事没任所》@舆绋暗风沙，丹旌映晚霞。吏人营殡殓，童仆着衰麻。袭荫无遗嗣，招魂有外家。重来恐迷处，记取路三叉。
明-杨基-《立夏前一日有赋》@渐老绿阴天，无家怯杜鹃。东风有今夜，芳草又明年。蚕熟新丝后，茶香煮酒前。都将南浦恨，聊寄北窗眠。
明-杨基-《东湖晚眺》@沤没岸如无，凉多柳易枯。巫归神庙静，兵语驿亭孤。日落霞明渚，虹收雨暗湖。此时篷底坐，天尽是东吴。
明-杨基-《沙河至采石（二首）》@河曲帆频转，波高梦屡惊。学人狐拜月，照骨鬼吹灯。断甓沉沙嘴，残碑露石棱。不知何县邑，芳草没荒塍。¤
明-杨基-《沙河至采石（二首）》@舟中逾一月，驿路及三千。老泪青衫上，新愁白发前。蛩声秋岸雨，鸿影暮河烟。不有西征客，谁同此夜眠。
明-杨基-《入永州》@石气阴才雾，岚霏暖欲霞。憩床腥畏虎，饮涧毒防蛇。红叶秋崖树，青萝晚洞花。江山盘屈外，遥认两三家。
明-杨基-《零陵》@古瓦笼山葛，荒碑仆石楠。江晴初涨雨，城午未销岚。瓮富鲭羞鹿，杯浑酒饷蚺。邦人尽麻枲，终岁不知蚕。
明-杨基-《湘中杂言（四首）》@鄂渚云归后，巴山雨过时。鹃啼湘女庙，花落楚王祠。家远身如梦，愁多鬓易丝。聊将身暂泊，沙嘴看鸬鹚。¤
明-杨基-《湘中杂言（四首）》@飘袅一湖香，青青杜若长。花迎冲浪楫，燕逐使风樯。欲采兰为佩，仍褰荔作裳。何如山阁上，屏里看潇湘。¤
明-杨基-《湘中杂言（四首）》@城近江临郭，沙虚月在川。柳宜春雪后，花怯晚风前。野爨三家市，乡音几处船。坐听矶下水，嘈杂响湘弦。¤
明-杨基-《湘中杂言（四首）》@指点鸥飞处，人间是岳州。湘潭山乱出，江汉水兼流。深竹新祠宇，飞花旧酒楼。平生巴楚梦，明日洞庭游。
明-杨基-《八月九日祀社稷述事》@祝史祝王册，儒臣奉誓词。衣冠陈盛典，秬鬯降洪釐。用报金穰瑞，仍祈雨露私。勾龙严配位，神弃肃明祠。币玉趋宗伯，笙镛奏瞽师。精灵潜格尔，盻蚃俨来思。赤壤新封国，玄牲旧制仪。岂惟宜土谷，还得奠邦畿。师出常依主，君行每告期。礼终受多祜，民物正熙熙。
明-杨基-《奉天殿早朝（二首）》@双阙翚飞紫盖高，日华云影映松涛。万年青拥连枝橘，千叶红开并蒂桃。仗以玉龙衔宝玦，佩将金兕错银刀。乍晴风日欣妍美，阖殿齐穿御赐袍。¤
明-杨基-《奉天殿早朝（二首）》@锦裆绣帽列金挝，玉节龙旂拱翠华。甘露欺霜凝紫液，卿云如盖结丹霞。莺声近隔宫中柳，骏骑遥穿仗外花。圣主直教恩泽遍，香罗先到小臣家。
明-杨基-《雪》@欹欹整整复皑皑，可是春冰细剪裁。到处江山皆玉立，谁家庭院不花开。几回旋绕还飞去，半饷悠扬却下来。独有梅边易消灭，也应和气近蓬莱。
明-杨基-《上马》@晴来未觉是春朝，已有东风着柳条。雪自坚牢盈尺在，冰才轻薄一边消。不愁雾暗看花眼，且倩人扶上马腰。却忆探春湖上路，小红船子木兰桡。
明-杨基-《感春》@茂苑东风散鼓鼙，草堂近在柳营西。春衣禁酒聊存着，诗句怀人每谩题。花有底忙冲蝶过，鸟能多慧学莺啼。闲身准拟看山色，又复朝参逐马蹄。
明-杨基-《晚春（三首）》@旌旗猎猎绕高城，曲水飘香出绣楹。雨颉风颃枝外蝶，花遮柳映树头莺。乍笼纱帻羞容老，试着罗衣觉体轻。犹忆醉归湖上路，满身飞絮马纵横。¤
明-杨基-《晚春（三首）》@宫树参差带苑墙，暖尘兼雾扑衣裳。新蒲细柳皆春色，紫燕黄莺欲断肠。沽酒客来花未落，祓除人去水犹香。老怀无复登临赏，坐对钟山到夕阳。¤
明-杨基-《晚春（三首）》@辛夷如雪照庭柯，老去愁惊日易过。芳草渐于歌馆密，落花偏向舞筵多。故人别后皆黄土，南浦春来又绿波。便欲移家勾曲住，采芝种玉此山阿。
明-杨基-《寓江宁村居病起写怀（十首）》@落梅风急晚萧萧，病起愁惊雪尽消。卮酒不添前日量，带围初减旧时腰。高楼锦瑟花连屋，深巷珠帘柳映桥。准拟青鞋踏春草，看他翡翠戏兰苕。¤
明-杨基-《寓江宁村居病起写怀（十首）》@病体支离倦裹巾，偶因行乐见阳春。梅缘无恨寻常瘦，柳故多愁日夜颦。梦里笙歌随蒐褭，画中罗绮绣麒麟。相期欲就吴姬饮，却恐江花笑客贫。¤
明-杨基-《寓江宁村居病起写怀（十首）》@性懒逢春睡转昏，晓莺多在梦中闻。故人锦字凭谁寄，学士银鱼每自焚。布谷雨晴宜种药，葡蒲水暖欲生芹。相思未信蓬山远，只隔江东一片云。¤
明-杨基-《寓江宁村居病起写怀（十首）》@望尽吴山是楚峰，一缄芳信托归鸿。丁香暗结盈盈露，豆蔻微含细细风。春水染衣鹦鹉绿，江花落酒杜鹃红。此身曾是登瀛客，未信扶桑弱水东。¤
明-杨基-《寓江宁村居病起写怀（十首）》@不知残雪是春光，起见轻云覆野塘。春草春江相妒绿，新莺新柳斗争黄。囊无太史新颁历，衣有容台旧赐香。但使清尊花底醉，任教白发镜中长。¤
明-杨基-《寓江宁村居病起写怀（十首）》@东风拂柳软婆娑，野鸟啼春听未和。世事不随人意好，雨声偏为客愁多。回文篆小香如蚁，凹面杯深酒胜鹅。一带春江皆碧草，却愁无地着渔蓑。¤
明-杨基-《寓江宁村居病起写怀（十首）》@醉舞狂歌四十年，老来参得一乘禅。东风未湿墙腰雪，细雨微添石眼泉。无数白鸥闲似我，一江春水碧于天。莫言笠泽非彭泽，定拟金川是辋川。¤
明-杨基-《寓江宁村居病起写怀（十首）》@坐对青山觉眼明，山应怜我眼偏青。一官不博三竿日，万事无过两鬓星。花底蛛丝迷蛱蝶，草根虾族变蜻蜓。文章无预封侯相，莫向人夸识一丁。¤
明-杨基-《寓江宁村居病起写怀（十首）》@十里吴堤踏暖尘，老怀忽忆故乡春。泥金孔雀裁歌扇，刻玉麒麟压舞茵。翠袖锦筝邀上客，画船银烛照归人。而今白发东风里，疑是前身与后身。¤
明-杨基-《寓江宁村居病起写怀（十首）》@门外春泥一尺深，窗间云气十分阴。寒毡溜雨衾如铁，湿灶凝烟火似金。酒解驱愁时强饮，诗多感旧懒长吟。贫家不愿千金粟，但得阳乌照晚林。
明-杨基-《新柳》@浓如烟草淡如金，濯濯姿容袅袅阴。渐软已无憔悴色，未长先有别离心。风来东面知春浅，月到梢头觉夜深。惆怅吴宫千万树，乱鸦疏雨正沉沉。
明-杨基-《春草》@嫩绿柔香远更浓，春来无处不茸茸。六朝旧恨斜阳里，南浦新愁细雨中。近水欲迷歌扇绿，隔花偏衬舞裙红。平川十里人归晚，无数牛羊一笛风。
明-杨基-《江畔寻花偶成（二首）》@细草平沙暖更融，谩随蝴蝶步东风。衰髯照水疑添白，老眼看花觉厌红。且自细听莺宛宛，莫教深惜燕匆匆。江村到处皆春色，聊与行人吊客中。¤
明-杨基-《江畔寻花偶成（二首）》@偶随流水到花边，便觉心清似昔年。春色自来皆梦里，人生何必尽樽前。平原席上三千客，金谷园中百万钱。俯仰繁华竟陈迹，野花啼鸟谩留连。
明-杨基-《用前韵书事》@春来不到凤凰坡，辜负江头《白苎》歌。轻薄衣裳宜换夹，软红泥土不沾靴。莺缘梦短嗔啼早，雨为花疏厌听多。只恐新晴便零落，南风吹老树阴萝。
明-杨基-《春日白门写怀用高季迪韵（五首）》@得归虽喜未忘悲，梦里愁惊在别离。尚短柳如新折后，已残梅似半开时。江雷殷夜虫蛇早，山雨崇朝蛱蝶迟。制取乌纱笼白发，免教春色笑人衰。¤
明-杨基-《春日白门写怀用高季迪韵（五首）》@柴门斜对曲江头，农具渔罾晚自收。细雨短莎寒似腊，淡烟新柳暝如秋。鸥能来往缘曾识，莺或丁宁解说愁。回首故交零落尽，更将诗酒与谁游。¤
明-杨基-《春日白门写怀用高季迪韵（五首）》@绿发无多白发长，谪居还复是他乡。风纫晚佩猗兰弱，雨滴春蔬早韭香。碧柳五株千本菊，黄牛十角一群羊。得闲随地为农好，不独长安与洛阳。¤
明-杨基-《春日白门写怀用高季迪韵（五首）》@远归偏惜窜余身，多难番为异姓亲。前度刘郎非故物，当时燕子总西邻。家贫母老难为客，酒薄愁深不醉人。走向津头看春色，绿波芳草却伤神。¤
明-杨基-《春日白门写怀用高季迪韵（五首）》@绿芜迷渚水漫沙，断岸无舟路转赊。细柳已黄千万缕，小桃初白两三花。烟中晚棹兼沤远，雨里春旗趁屋斜。野趣莫嫌浑寂寞，近来沙觜有人家。
明-杨基-《春暮有感（二首）》@春色鲜明不称贫，越罗川锦照乌巾。斜阳芳草迟迟晚，流水桃花去去春。万里归心沤送客，片时闲梦鸟催人。五湖风雨烟波阔，便着青蓑采白勣。¤
明-杨基-《春暮有感（二首）》@啼鸟匆匆变物华，雨池科蚪渐成蛙。青鞋谩踏闲边草，白发羞簪醉里花。此日骅骝思苜蓿，当时鹦鹉唤琵琶。遥怜箫鼓追游地，荠麦青青已没鸦。
明-杨基-《渐老》@渐老无营万虑沈，莺声唤起向来心。春风颠似唐张旭，天气和如鲁展禽。结客每酬双白璧，缠头曾费万黄金。短筇消得江村路，步步蔷薇绿树阴。
明-杨基-《答李仲弘写怀次韵》@休对清江叹逝波，且抛簪佩著渔蓑。愁边卮酒欢娱少，老后文章感慨多。燕子绿芜三月雨，杏花春水一群鹅。聊将白发归来意，总和东风懊恨歌。
明-杨基-《寄张学录孟兼揭应奉孟同二文学》@何用聪明万卷书，自须卑陋一廛居。草于闲处生偏密，花到春深看渐疏。绿水满渠浇药后，青山无数卷帘初。相过莫道柴门窄，细柳高槐可荫车。
明-杨基-《雨中独坐有怀荥阳道中用寄潜斋夜坐韵》@山色秋光澹绕斋，雨声虫响互悲哀。清尊怜我攻愁去，白发欺人送老来。江柳净无余叶在，渚莲迟有一花开。马蹄却忆成皋路，野烧西风满面埃。
明-杨基-《早秋江墅晚步》@秋前秋后十日雨，村北村南千顷麻。晚渚芙蓉轻落片，午前粳稻细含花。仙翁蜡屐高巾帻，溪女银钗小髻髽。老我不知官府事，水边吟到日西斜。
明-杨基-《梅杏桃李》@落莫香魂绕旧宫，讵知色相本来空。笛声黄鹤高楼上，诗句孤山小店中。晓树烟霜千万点，晚篱松竹两三丛。相思只尺凭谁寄，目断天南字字鸿。¤
明-杨基-《梅杏桃李》@当时庭馆醉春风，客里相逢意转浓。只恐胭脂吹渐白，最怜春水照能红。一枝争买珠帘外，千树遥看小店中。惆怅先生归去后，江南烟雨又蒙蒙。¤
明-杨基-《梅杏桃李》@深深翠竹映婵娟，湘女梳妆立晓烟。流水落花成怅望，舞裙歌袖是因缘。也无人折休相妒，才有莺啼更可怜。却忆东阑碧千叶，暖风香雨为谁妍。¤
明-杨基-《梅杏桃李》@忆与卢仝共看来，花光月色两徘徊。江村远处长相识，风雨寒时已早开。霁雪玲珑愁易湿，春冰轻薄笑难裁。江城二月城西路，谁惜柔香满翠苔。
明-杨基-《寄诸葛同知彦飞》@白发慵梳步屟迟，老于田野最相宜。每当酒熟花开日，正值身闲客到时。雪屋夜灯因妇织，月波秋舫为僧移。而今此乐同谁说，只有乡人马远知。
明-杨基-《哭高季迪旧知》@鹦鹉才高竟殒身，思君别我愈伤神。每怜四海无知己，顿觉中年少故人。祀托友生香稻糈，魂归丘陇杜鹃春。文章穹壤成何用，哽咽东风泪满巾。
明-杨基-《豫章早春》@茸茸草色变枯荄，簌簌寒梅落径苔。山顶雪惟朝北在，水边风已自东来。不须银管催莺出，便好珠帘为燕开。见说岭南春更早，桃花流水胜天台。
明-杨基-《浦口逢春忆禁苑旧游》@春冰消尽草生齐，细雨香融紫陌泥。花里小楼双燕入，柳边深巷一莺啼。坐临南浦弹流水，步逐东风唱大堤。还忆当年看花伴，锦衣骢马玉门西。
明-杨基-《省垣对雨有怀方员外》@煮得新醅滟滟红，省垣谁与晚樽同。人当暂别情偏恶，诗到无聊语更工。江浦荷花双鹭雨，驿亭杨柳一蝉风。论文若到虞杨地，应对清江忆范公。
明-杨基-《立秋日怀方员外》@几日西清昼掩屏，绿尘幽藓遍闲厅。病中事少翻嫌健，醉里愁多只愿醒。误响閤铃飞夜鹊，偶摊书卷落秋萤。萍踪已办东南别，风雨长更各自听。
明-杨基-《七月三十日祖母初度时年八十九》@白发青瞳寿者身，每逢佳节话咸淳。百年未尽四千日，来岁还周九十春。迁客无家空望拜，孤臣有表竟谁陈。今朝风雨茅茨底，应对儿孙说远人。
明-杨基-《谒小姑庙》@月帔星冠敞翠屏，白腮红颊两眉青。鱼鳞小殿波纹滑，龙尾长旗雨气腥。巫女沉牛歌宛转，彭郎回马拜娉婷。兰舟愿祝东风便，一夜夷犹过洞庭。
明-杨基-《晚泊湓浦逢冷节》@小雨笼阴护晚霞，柳边停棹听啼鸦。湖光已绿皆春草，风信犹寒是杏花。到处青鞋随蛱蝶，谁家红袖泣琵琶。匆匆客里逢佳节，那得行人鬓不华。
明-杨基-《舟中闻邻船吴歌有怀幼文来仪》@轻帆短楫溯烟波，叠渚回舟奈远何。一路诗从愁里得，二分春向客中过。江通汉水晴偏绿，山入湘云晚更多。何处思君肠欲断，楚妃祠下听吴歌。
明-杨基-《途次感秋》@袅袅西风吹逝波，冥冥灏气逼星河。宣王石鼓青苔涩，武帝金盘白露多。八阵云开屯虎豹，三江潮落见鼋鼍。沅湘一带皆秋草，欲采芙蓉奈晚何。
明-杨基-《祁阳道中见海棠》@桂阳江口望祁阳，叠叠烟云入渺茫。高树绿阴千嶂湿，野棠疏雨一篱香。纵无春在犹回首，况有鹃啼合断肠。惆怅东湖堤上柳，暖风轻絮正悠扬。
明-杨基-《客中寒食有感》@减衣时节尚寒天，暂倚东风泊画船。十里楼台仍细雨，五侯池馆又新烟。且簪杨柳酬佳节，莫对桃花忆去年。总是无情也肠断，鹧鸪声里又啼鹃。
明-杨基-《桂林即兴》@曾见重华巡狩来，漓江庙宇野棠开。山无桧柏皆岩穴，地有芝苓尽药材。花布短衣齐膝制，竹皮长帽覆眉裁。也应风土交州近，丹荔红椒不用栽。
明-杨基-《舟次邵白有怀徐幼文》@文章小技耻雕虫，也逐群才赴洛中。多病不宜秋色里，相思只在暮江东。鸡豚篱落茅茨雨，凫鸭陂塘菡萏风。欲买一樽浇寂寞，伤心不与故人同。
明-杨基-《清明怀故园》@缕缕轻烟细细风，秋千池馆万家同。高低草色相参绿，深浅桃花各自红。人意尽随流水去，风光都在笑声中。多情白发并州客，坐对西南雪满峰。
明-杨基-《春日山西寄王允原知司（五首。并序）》@十里烟光湿翠苕，二分春色到花朝。无人快击华奴鼓，有伴同吹弄玉箫。遍地锦围歌处席，满身珠压舞时腰。莫嗔老子疏狂甚，曾醉扬州廿四桥。¤
明-杨基-《春日山西寄王允原知司（五首。并序）》@药苗初茁水生荭，老麝收香鹿养茸。二月春光才霁雪，一番花信又颠风。参差鹦鹉全身白，浅淡棠梨半面红。正是江南寒食近，满帘飞絮雨蒙蒙。¤
明-杨基-《春日山西寄王允原知司（五首。并序）》@画船摇桨荡晴波，步障围风踏软莎。箫鼓队冲黄鸟散，绮罗人比白鸥多。不知酒与愁成敌，长恨花为病作魔。回首六桥青草遍，水光山色近如何。¤
明-杨基-《春日山西寄王允原知司（五首。并序）》@花时无处不黄鹂，偏到垂杨着意啼。人立晚风携便面，马临春水惜障泥。踏歌趁拍催腔急，旋舞回身应节齐。遥想故山行乐地，紫苔侵遍十年题。¤
明-杨基-《春日山西寄王允原知司（五首。并序）》@一茎白发已堪嗟，况是东风两鬓华。醉里误将裙作纸，老来羞以帽簪花。疏狂不识眉双结，敏捷曾经手八叉。闲喜日长公馆静，自分新火试新茶。
明-杨基-《无题和唐李义山商隐》@尝读李义山《无题》诗，爱其音调清婉，虽极其秾丽，然皆托于臣不忘君之意，而深惜乎才之不遇也。客窗风雨，读而悲之，为和五章。一瓣芙蕖是彩舟，棹歌离思两夷犹。风鬟雾鬓遥相忆，月户云窗许暂留。波冷绿尘罗袜晓，恨添红叶翠颦秋。双鸾镜里瑶台雪，任是无情也上头。¤
明-杨基-《无题和唐李义山商隐》@才向瑶台觅旧踪，曙鸦啼断景阳钟。薄施朱粉妆偏媚，倒插花枝态更浓。立近晚风迷蛱蝶，坐临秋水乱芙蓉。多情莫恨蓬山远，只隔珠帘抵万重。¤
明-杨基-《无题和唐李义山商隐》@细骨轻躯不耐风，春来帘幕怕朝东。人间玉宇三山隔，天上银河一水通。眉晕浅颦横晓绿，脸销残缬腻春红。冰弦莫奏清商曲，满地霜华泣翠蓬。¤
明-杨基-《无题和唐李义山商隐》@夜合花边待月来，宫中郤辘响春雷。笙调恨谱参差度，锦织愁纹宛转回。楼上绿珠知报主，座中红拂解怜才。伤心两炬绯罗烛，吹作银荷叶下灰。为雨为云事两难，蕙心兰质易摧残。筝移锦柱秋先断，漏滴铜壶夜不干。罗幕有香莺梦暖，绮窗无月雁声寒。芙蓉一树金塘外，只有芳卿独自看。
明-杨基-《长沙杂咏（三首）》@花深众禽寂，格格啼山鹧。桡响一灯来，人归碧湘夜。
明-杨基-《长沙杂咏（三首）》@筠屿烟长碧，兰坡水自香。只宜行画里，忘却在潇湘。
明-杨基-《长沙杂咏（三首）》@湘人爱楼居，斜枕湘江起。楼下倚阑人，簪花照春水。
明-杨基-《赠京妓宜时秀》@欲唱清歌却掩襟，晚风亭子落花深。坐中年少休轻听，此曲先皇有赐金。
明-杨基-《忆挹翠亭听歌示徐幼文余唐卿》@清歌一曲动梁尘，只忆当时泪满巾。何况春归花落尽，眼前漂泊两三人。
明-杨基-《梦故人高季迪（二首）》@诗社当年共颉颃，我才惭不似君长。可应句好无人识，梦里相寻与较量。
明-杨基-《梦故人高季迪（二首）》@惊人新句叹无前，故态疏狂似少年。便写锦囊三百首，为君披咏步凉天。
明-杨基-《舟泊南湖有怀（二首）》@纱衣罗扇一时裁，两两三三作伴来。正是吴中好风景，范家园里杏花开。
明-杨基-《舟泊南湖有怀（二首）》@单罗小扇夹纱衣，冠子梳头插翠薇。知是范家园里醉，无人不戴杏花归。
明-杨基-《到江西省看花次韵（四首）》@青丝茵褥是柔莎，白苎衣裳胜绮罗。千树桃花红一色，春光谁道不须多。
明-杨基-《到江西省看花次韵（四首）》@小小旗亭曲曲阑，禁烟时节未莺残。便须连夜烧银烛，莫待他年雾里看。
明-杨基-《到江西省看花次韵（四首）》@东湖东畔柳枝长，满苑飞花乱夕阳。何处祓除儿女散，过来流水郁金香。
明-杨基-《到江西省看花次韵（四首）》@生色屏风一面开，轻罗团扇合欢裁。深深院落青青柳，纵是无花也看来。
明-杨基-《鲤鱼山阻风天甚寒雨皆成霰》@江南天气太无凭，草色烟光暖欲蒸。向晚鲤鱼风乍急，尽吹小雨作春冰。
明-杨基-《望武昌（二首）》@吹面风来杜若香，离离烟柳拂鸥长。人家鹦鹉洲边住，一向开门对汉阳。
明-杨基-《望武昌（二首）》@春风吹雨湿衣裾，绿水红妆画不如。却是汉阳川上女，过江来买武昌鱼。
明-杨基-《岳阳阻风》@三湘风雨五湖春，万里相思一病身。能向此中魂不断，更无愁处可愁人。
明-杨基-《祁阳道中（二首）》@疏烟小雨湿流光，愁得杨花不暇狂。半晌春晴便飘荡，缀人帘幕上人床。
明-杨基-《祁阳道中（二首）》@愁红怨白满江滨，一树盈盈恰破春。正是情多开自晚，雨中知有断肠人。
明-杨基-《潭州杂怀》@桃花深红杏花白，红白花开弄春色。东风一片落衣裾，肠断江南未归客。
明-杨基-《登宋宫故基》@上皇宫殿碧参差，嗟我来登见废基。尽道河边金线柳，腰肢犹似李师师。
明-杨基-《舟中闻春禽寄江阴包鹤洲》@山中无音乐，丝竹在禽鸟。嘤嘤呼春晴，呖呖报春晓。娇吟与柔哢，圆滑斗新巧。知君在山中，乐此长不少。疏篱密竹外，深涧绿树表。青鞋踏花影，信步听未了。归去闻筝声，应怪银甲小。我来行一月，风雨春江渺。今朝豁晴霁，孤琴破幽悄。铿如女娲笙，忽作余音袅。平生黄钟耳，直欲辨分杪。万事付松风，翛然坐秋草。
明-杨基-《观宜春侯旋师》@瘴地收蛮后，烟江棹桨过。旌旗皆绣虎，鼓角半吹螺。圣化方无外，民心讵有讹。马循归路熟，人比去时多。喜气浮三峡，军声动九河。遥知双阙下，齐进太平歌。
明-杨基-《咏冰》@凌室启深藏，殊恩赐上方。壶清迷练色，瓯薄耀寒光。当座人俱素，登筵体共凉。莹含银□洁，甘荐蜜脾香。浅碧迎歌扇，微红映舞裳。明愁难作鉴，坚恐易成浆。瑞拟金窗雪，勋高玉井霜。屏惭云母热，帘咤水晶长。醉客狂思踏，词臣渴愿尝。陈王方避暑，突兀殿中央。
明-杨基-《灯夕观妓戏作艳语》@舞缓态偏浓，歌停拍未终。钗留人胜雪，钏响擘罗风。不画眉长绿，非酣脸自红。意将回眼送，娇逐点头通。此夕瑶台下，当时洛浦中。莫言常见惯，肠断杜司空。
明-杨基-《上巳》@暖日风雩好，晴江祓禊过。径穿花底窄，春向水边多。秾艳羞桃李，轻躯称绮罗。髻摇金婀娜，鞍覆锦盘陀。曲浪留纹羽，峨峰进紫驼。游人倾巷陌，啼鸟避笙歌。坐障阴围柳，行茵软藉莎。漱酣香泛渚，涤器腻浮波。富贵唐天宝，风流晋永和。暮归车马闹，珠翠落平坡。
明-杨基-《小孤山图（徐贲画，代莘野赋）》@江流西来如箭急，小姑横截江心立。桃花水涨势相争，峡口瞿塘犹不及。山神堂堂心胆粗，当时人间伟丈夫。江头庙里青绫帐，翠靥金钗塑小姑。
明-杨基-《西园梨花春晚开一枝》@明日是清明，孤花雪斗轻。不须开满树，春少更多情。
明-杨基-《春尽又开一枝》@深院闭青苔，黄昏独自来。花应怜我意，特放一枝开。
明-杨基-《春梦（二首）》@春梦复春梦，春梦有谁醒。昨日梨花白，今朝杏子青。
明-杨基-《春梦（二首）》@春梦复春梦，梦好不知春。只有双蝴蝶，怜他梦里人。
明-杨溥-《宣德丙午扈驾巡边途中感兴》@膏车度重关，重关路漫漫。两厢既充轫，四牡何盘桓。翘首望前，迢迢不可攀。任重难为力，临歧发长叹。¤
明-杨溥-《宣德丙午扈驾巡边途中感兴》@策马登崇冈，一览洞八荒。山川限南北，华夷有定疆。猗欤商周盛，以德为保障。秦隋勤远略，祸乱起萧墙。
明-杨溥-《东征》@搀抢耀齐分，龙御勤六师。出门驰马去，不暇告妻儿。亲友送我行，欲语难为辞。死生岂不恤，国事身以之。
明-杨荣-《元夕赐观灯（三首）》@海宇升平日，元宵令节时。彩云飘凤阙，瑞霭绕龙旗。歌管春声动，星河夜色迟。万方同燕喜，千载际昌期。¤
明-杨荣-《元夕赐观灯（三首）》@禁苑东风暖，青霄月正中。鱼龙千队戏，罗绮万花从。云峤祥光丽，星桥宝炬红。太平多乐事，此夕万方同。¤
明-杨荣-《元夕赐观灯（三首）》@象纬临天阙，瑶空集万灵。云霞纷掩映，星斗叠晶荧。宝地春应满，金门夜不扃。千官陪宴乐，拜舞在明庭。
明-杨荣-《围猎》@关塞霜清晓色明，銮舆校猎出边城。六龙扶辇旌旗合，万骑连营鼓角鸣。远火依微秋草薄，惊沙寂历暮云平。小臣躬睹三驱乐，愿效嵩呼播颂声。
明-杨荣-《璚岛春云》@仙岛依微近紫清，春光淡荡暖云生。乍经树杪和烟湿，轻覆花枝过雨晴。每日氤氲浮玉殿，常时缥缈护金茎。从龙处处施甘泽，四海讴歌乐治平。
明-杨荣-《蓟门烟树》@蓟门春雨散浮埃，烟树溟濛霁欲开。十里清阴连紫陌，半空翠影接金台。东风叶暗留莺语，落日林深看鸟回。记得清明携酒处，碧桃花底坐徘徊。
明-杨荣-《江西旅怀》@客梦家千里，乡心柳万条。片云遮海峤，一雨送江潮。恋阙绨袍在，怀人尺素遥。春光看又晚，何处灞陵桥。
明-杨荣-《宿武阳川》@天外鸟归尽，川原月上初。落花孤屿寂，残烛短篷虚。异语闻商税，长歌识夜渔。因悲湖海迹，已是十年余。
明-杨荣-《虢宫送河丞市马》@野色正苍苍，秦山半夕阳。雕弓双羽箭，宝剑百金装。夜月临关白，秋云压塞黄。君休市千里，当宁汉文王。
明-杨荣-《子规啼》@江天夏夜露气清，山鸟忽作肠断声。莫道啼多不解意，催人归去最分明。
明-杨荣-《村南逢病叟》@星星黄发被双肩，甲子推来近百年。昨日病来犹讳死，教儿忙办买神钱。
明-杨荣-《吴宫》@画栋云消夜气清，宫前沟水作秋声。如何醒得吴王醉，多少花枝压禁城。
明-杨慎-《西征夜》@寒重旅衾单，默对灯花谢。乱山荒垒间，独客孤眠夜。寂寞与谁同，寻思似梦中。劳劳无止极，去去忘西东。故乡孟冬别，有约仲冬返。人愿天不从，长征日以远。异县多相知，樽酒话心期。含悲不能语，泪为生别滋。
明-杨慎-《拟青青河畔草》@河水清且涟，河上多芳草。春风二月时，千里交河道。交河汉家营，荒莽少人行。日暮凄风起，黄沙与云平。云间有孤雁，附书自乡县。翩翩欲下来，闻弦却惊散。草青雁北飞，草枯雁南归。雁飞有归时，征人无还期。
明-杨慎-《双燕曲》@有鸟名飞燕，雄雌自相将。饮君玉池水，巢君文杏梁。美人当轩坐，恐涴罗衣裳。请君驱除之，君怜不忍伤。雏生八九子，娇爱比凤凰。鸣声何啾啾，闻我庭东厢。习飞还不远，堕坠双扉旁。主人戒庐儿，毛羽无摧戕。不啄五株桃，不啑五亩粱。秋风从西起，翩翩向南翔。昔为黄口儿，今为乌衣郎。辞巢谢主人，华屋恩难忘。愿主寿千岁，岁岁巢君堂。
明-杨慎-《扶南曲（四首）》@美人辞曲房，罗绮杂花香。远思河边草，柔情陌上桑。归来庭下路，羞见紫鸳鸯。¤
明-杨慎-《扶南曲（四首）》@清歌开笑齿，一夜足欢娱。誓好同心结，迎祥百子图。千金当一刻，城上莫啼乌。¤
明-杨慎-《扶南曲（四首）》@游赏上春时，踟蹰望所思。花娇初学脸，柳浅未成眉。问讯沟头水，微波可致辞。¤
明-杨慎-《扶南曲（四首）》@淇上轻盈侣，巫阳缥缈仙。晚归因斗草，春困为秋千。罗帐含双笑，灯昏尚未眠。
明-杨慎-《垂杨篇（楚雄苴力桥有垂柳一株，婉的可爱，》@灵和殿前艳阳时，忘忧馆里光风吹。千门万户旌旗色，九陌三条雨露滋。苍凉苑日笼燕甸，缥缈宫云覆京县。芳树重重归院迷，飘花点点临池见。临池归院总仙曹，应制分题竞彩毫。诏乘西第将军马，诗夺东方学士袍。金明绿暗留烟雾，旧燕新莺换朝暮。只知眉黛为君颦，肯信腰肢有人妒。从此沈沦万里身，可怜憔悴四经春。支离散木甘时弃，攀折荒亭委路尘。摇落秋空上林远，婆娑生意华年晚。肠断关山明月楼，一声横笛清霜坂。
明-杨慎-《青海引》@长白山前号黑风，桔槔火照甘泉红。五千貂锦血边草，单于夜帐移湟中。华林酒艳长庚醉，沉香春浓海棠睡。金马门如万里遥，那知青海城头事。
明-杨慎-《明月篇》@桂树生银汉，菱花挂玉台。山明姑射雪，川静海童埃。北户烛龙蛰，南枝乌鹊来。清光殊窈窕，流影自徘徊。楼上盈盈女，樽前滟滟杯。孤桐不须荐，锦瑟正相催。
明-杨慎-《大堤曲》@大堤二三月，垂杨千万把。上枝堪藏鸦，下根堪系马。藏鸦系马晚楼边，沉水香焚清酒传。红霞宛宛歌声外，汉水团团明镜前。夜饮朝眠欢不足，秋去春来芳草绿。只知郎橐尽黄金，不道妾颜销白玉。江有方洲岸有沙，牙樯丝缆各天涯。钗横花困惊残梦，不信行人不忆家。
明-杨慎-《新曲古意》@凌波洛浦遇陈王，惣步邯郸缀舞行。鸾尾凤头争嬿婉，麝脐龙脑斗芬芳。巫阳台上春先到，汉月楼中夜未央。结网嬉蛛垂藻井，营巢睇燕宿梅梁。金仙素掌晞金露，玉女青腰褭玉霜。翠织屏风交屈戍，红罗斗帐挂香囊。腻鬟斜坠乌云滑，脂体横陈白雪光。词赋楚王怜宋玉，画图天老教轩皇。生憎露鹤催宵急，死恨星鸡促曙忙。肯信王嫱嫔绝国，红颜清泪泣玄羌。
明-杨慎-《养龙坑飞越峰天马歌》@高皇御天开大明，龙马出自养龙坑。房星夜下鹿卢寨，天驷晓来骠骑营。殿前重瞳回顾盼，奚官仗外争相迎。鸡鸣牛首试控纵，凤师麟仪无逸惊。归风绝尘羡迅疾，逮日先影羞翾轻。四蹄翩然不蹍地，六飞如在空中行。是时雄酋有奢香，左骖牡骊右牝黄。贡上金陵一万匹，内厩惟称此马良。宸游清燕幸鸾坡，学士承旨赞且歌。饮以兰池之瑶水，秣以芝田之玉禾。飞越峰名自天锡，骏骨虽朽名不磨。至今百七十岁时，山头犹有养龙池。方经地志或遗漏，箐苗洞獠那能知。吾闻天下有道，飞黄伏皂。又闻王良策马，车骑满野。前时吉囊寇大同，烽火直达甘泉宫。近水莫瀛乱交趾，羽书牙璋遍南中。安得将星再降傅友德，房宿重孕飞越峰。一月三捷献俘馘，千旄万旟歌熙雍。呜呼！将相宁有种，龙驵岂无媒。经途访迹一兴慨，郭隗孙阳安在哉？长歌终曲长风来。
明-杨慎-《题夏仲昭竹寄陶良伯骥》@太常胸次潇湘宽，少年爱写生琅玕。白头艺苑更入妙，笔法近追王孟端。两家名藻雄吴下，品题未觉风流亚。一纸能令百世传，两竿不啻双金价。人言画竹非画工，草书结构将无同。谁家高堂名宝绘，徐熙花鸟迷青红。玉人佳兴松江东，寄图索赋随长风。遥知把玩清香里，正是相思明月中。
明-杨慎-《击壤图》@陶唐天子调八风，凤仪兽舞明廷中。谁知鼓腹行歌者，复有山中击壤翁。短袖单衣露两肘，野状村容不自丑。掀髯笑傲肩相随，共道帝力我何有。柳谷饯日旸谷宾，老翁那记昏与晨。一作一息有出入，时耕时凿无冬春。蓂荚开残又朱草，生来未识平阳道。海隅赤日烧九州，寰中息壤汩洪流。已见天戈挥丹浦，更闻风伯殪青丘。老翁其间百不忧，直从红颜到白头。君不见许由逃尧劳步履，巢父洗耳污清泚。华封老人费言辞，康衢小儿强解事。姑射丰姿虽可珍，神仙仿佛信难真。君看击壤千年后，多少行歌带索人。
明-杨慎-《离席行送彭二》@昔子从军巴蜀山，横戈千里何间关。坐使麒麟日月焕，行收鱼鸟风云闲。文武才名归一姓，兄弟勋华许谁并。起晚已谢时运倾，当阳再睹乾坤正。陟冈在原来复返，海水天风岁将晚。行行白马燕雪深，飞飞黄鹄秦云远。离堂命酒羽觞疾，毕昂盈轩月东出。主人留连客离席，慷慨为子歌今夕。
明-杨慎-《过驻节桥读东阜刘远夫公碑文有感》@溪尾水沄沄，峰头正夕曛。含凄经驻节，洒泪读遗文。桥南花如浣花好，桥北油油生碧草。草色逐年新，花开又一春。可怜东阜客，今作北邙尘。忆昨锦江离别处，江边手折垂杨树。千里还乡不见君，断肠邻笛山阳赋。
明-杨慎-《普市》@孤城比屋雪封瓦，重露浓岚幂四野。飘飖风凹巧回鸢，凝涸冰槽工溜马。倦客落日投主人，冷突无烟炊湿薪。敢辞白首御魑魅，眼见木夫尤苦辛。
明-杨慎-《宿金沙江》@往年曾向嘉陵宿，驿楼东畔阑干曲。江声彻夜搅离愁，月色中天照幽独。岂意飘零瘴海头，嘉陵回首转悠悠。江声月色那堪说，肠断金沙万里楼。
明-杨慎-《送余学官归罗江》@豆子山，打瓦鼓。阳坪关，撒白雨。白雨下，娶龙女。织得绢，二丈五。一半属罗江，一半属玄武。我诵绵州歌，思乡心独苦。送君归，罗江浦。
明-杨慎-《恶氛行》@金碧山前恶氛起，虏马来饮滇海水。城西放火银汉红，炎焰尘头高十里。两重日晕围白虹，万家仰首呼苍穹。相顾惨然无颜色，呜呼寄命须臾中。贼徒浑几个，枕戈临水卧。我军屯北门，分明不敢过。土酋胁盟来索官，城上无言骑堞看。父老仓忙双涕泗，细说去冬寻甸事。弦急柱促柄倒持，首祸今朝竟何自。堂堂之阵谁主兵，喁喁公等皆儒生。贼来不肯令出哨，贼去但解抬空营。岂无雄武士，奋身思一决。咫尺辕门不肯前，怒发冲冠气填咽。况闻千金逐日费，连月公储已倾竭。土兵抄掠尽村园，升天无梯地无穴。熙皞闾阎逾百年，太平官府真神仙。紫薇迢迢华盖远，虚将敲扑威穷边。边隅一旦纷解瓦，喑呜变作擎拳者，喑呜擎拳两奈何！君不见建武年中任校尉，又不见开元年中张乾陀？
明-杨慎-《三岔驿》@三岔驿，十字路，北去南来几朝暮。朝见扬扬拥盖来，暮看寂寂回车去。今古销沉名利中，短亭流水长亭树。
明-杨慎-《送樊九冈副使归新繁》@别君于南云碧鸡之泽，追君于东城金马之坡。酌君以莲蕊清曲之酒，侑君以竹枝巴渝之歌。天涯歧路镇长在，故人零落浑无多。忆昔君为汉阳守，沧浪之清古无有。拂衣掉头不肯顾，饮水旧谣在人口。明诏复起句町行，官突未黔先濯缨。宦游不博归故里，荣禄何如全令名。九陇高冈白云野，吾庐世耕在其下。清泠好结鸥鹭盟，春秋愿醉鸡豚社。蛋雨蛮烟老玉关，小山丛桂不同攀。愁心如月何时掇，夜夜随君梦里还。
明-杨慎-《舟中阅唐诗纪事王起李绅张籍令狐楚于白乐天》@雪。凝明，澄彻。飞玉尘，布琼屑。苍云暮同，岩风晓别。深山樵径封，远水渔舟绝。南枝忽报梅开，北户俄惊竹折。万树有花春不红，九天无月夜长白。
明-杨慎-《衍古谚汉时谚云杀君马者路傍儿其言虽小可以》@天马龙为友，来自渥洼池。青丝为之络，黄金为之鞿。圉人新承命，剪拂下瑶墀。骑出横门外，茸茸春草时。东城接南陌，观者咸嗟咨。弄臣矜迅足，长鞭终日施。汗血忽憔悴，筋力尽驱驰。未树边隅绩，徒马冶游疲。始信杀君马，端是路傍儿。
明-杨慎-《秋风引》@霜凛衔芦急，秋深悬炭轻。觱篥吹篱响，熠耀傃阶明。卢女流黄色，班姬捣素声。谁教《明月引》，翻作《苦寒行》。
明-杨慎-《宋玉》@文藻三闾并，幽怀《九辩》知。云为巫峡赋，雪作郢中词。茅屋还遗址，兰台异昔时。鸿裁谁猎艳，空自拾江蓠。
明-杨慎-《夕泊江陵》@西陵白雪晴，南浦绿波生。海燕先春至，沙禽恒夜惊。竹房灯下市，菱舫月中筝。且醉桑郎酒，休伤萍客情。
明-杨慎-《梓潼道中》@小市孤烟起，平冈落日斜。素林惊夕鸟，锦石戴寒花。怅别关河晚，凭高眺望赊。土亭今夜月，流影梦还家。
明-杨慎-《早发解州》@旅宿先鸦起，归心与雁争。冰霜残腊路，花柳上春城。隐士嘲西笑，骚人感北征。劳生应物理，奔走愧虚名。
明-杨慎-《乙酉元日新添馆中喜晴》@白日临元岁，玄云放晓晴。城窥冰壑迥，楼射雪峰明。客鲤何时到，宾鸿昨夜惊。离心似芳草，处处逐春生。
明-杨慎-《层台驿》@徒坡千百磴，破店两三家。湿灶薪无焰，硗田饭有沙。瘦兵宵泣血，猛虎昼磨牙。行路难如此，羁愁一倍加。
明-杨慎-《硖石道》@石壕环陕驿，渑水带崤关。东望封泥谷，南运积甲山。秦轮无只返，赵璧有双还。陈迹虚无里，荒台蔓草间。
明-杨慎-《青桥》@阁道盘云栈，邮亭枕水涯。猿猱临客路，鸡犬隔仙家。风起青丘树，春迷玉洞花。旅怀今日豁，停幰问褒斜。
明-杨慎-《九日微冷》@巴谚教移火，邠风戒授衣。病嫌添夜漏，寒觉爱朝晖。吊月吟蛩苦，迎霜候雁稀。黄花羞白发，不肯放荆扉。
明-杨慎-《感通寺》@岳麓苍山半，波涛黑水分。传灯留圣制，演梵听华云。壁古仙苔见，泉香瑞草闻。花宫三十六，一一远人群。
明-杨慎-《竹户》@竹户少尘埃，浓阴郁不开。静闻清露坠，凉送好风来。鸟下弹琼粉，虫行篆紫苔。无人共欣赏，坐啸独悠哉。
明-杨慎-《次张大理文柔别后见寄韵》@垂老云南戍，逢君海上州。桂招非小隐，萍泛是同流。江汉询幽侧，关山慰阻修。欲酬平子赠，空有畔牢愁。
明-杨慎-《出塞（地名，六朝体也）》@峰火照甘泉，刁斗出祁连。锦车冲鸟穴，翠眊度鸡田。高柳分斜月，长榆合远天。交河冰正结，心断玉门前。
明-杨慎-《春江曲》@时女玩春翘，新梅发远条。风香随步步，云彩艳朝朝。怅望迷晴浦，音书候晚潮。玉轮江上水，心断木兰桡。
明-杨慎-《折杨柳》@白雪新年尽，东风昨夜惊。芳菲随处满，杨柳最多情。染作春衣色，吹为玉笛声。如何于里别，只赠一枝行。
明-杨慎-《赠别陆后野》@邂逅叶心期，灯花对酒卮。浮云迁客梦，明月美人诗。馆曙鸣鸡早，关寒度马迟。行过宜禄驿，好寄世南碑。
明-杨慎-《候朝简王舜卿》@文华接武英，凤吹应鸡鸣。月晃牙牌字，风传玉佩声。天香飘左掖，宫漏隔西清。不是班行迥，焉知夙夜情。
明-杨慎-《舟晓》@羁心厌漏迟，未晓命舟师。树过如人立，帆开觉岸移。天梭星落织，霞锦日舒丝。渐喜渔村近，炊烟出竹篱。
明-杨慎-《渡黑龙江时连雨水涨竟日乃济》@飞昚朝暾霁，停骖午漏分。客心随水急，人语隔江闻。雨过添清气，风生爱縠纹。中流归棹稳，跂望有来群。
明-杨慎-《沙河县》@空碛少人烟，孤城大道边。平沙盘马路，残雪射雕天。野日三竿上，河冰百片穿。条风将变柳，客思感流年。
明-杨慎-《十二月朔旦南郊扈从省牲》@天仗云门外，宵衣晓漏前。苍龙旂影动，朱鹭鼓声传。星烂甘泉烛，霜清泰畤烟。南郊新警跸，重睹孝皇年。
明-杨慎-《初寒拥炉欣而成咏》@闭户当严候，围炉似故人。胡桃无赐炭，榾柮有穷薪。儿免号寒喜，翁便永夜亲。焰腾金菡萏，灰聚玉麒麟。剪烛休论跋，传杯莫记巡。煎茶浮蟹眼，煨芋皱蚪鳞。一点那容雪，干门预借春。灞桥何事者，冻缩苦吟身。
明-杨慎-《答彭子冲》@异县悲南国，同车感北风。霜清淮浦阔，木落楚江空。危坂难回马，炎方少去鸿。望归天共远，惜别岁将穷。海曲飞鸣隔，山梁饮啄同。从军古云乐，况复九夷通。
明-杨慎-《送毛东镇往临安》@缥缥碧鸡使，萧萧斑马群。离亭方禁酒，征路正炎氛。水弩含沙影，天鸢坠火云。归音期蟋蟀，莫待海花纷。
明-杨慎-《送张惟信册封唐邸因归省母》@鸣玉遥持节，分圭重剪桐。骅骝开蜀道，蟋蟀采唐风。税驾云山外，回船月峡东。还将《南陔》什，一秦北堂中。
明-杨慎-《高峣卧疾喜简西嶨至自滇城》@隔户闻来屐，移灯坐对床。澄心披乐雾，点鬓讶吴霜。便欲开棋局，还思减药囊。天涯故人少，且愿驻飞航。
明-杨慎-《近归有寄》@禄品宵征路，堂川暝问津。凉风吹远思，新月照归人。未醒鸡边梦，犹惊马上身。明朝携手地，先醉雪梅春。
明-杨慎-《寒夕（《七十行戍稿》）》@东西垂老别，前后苦寒行。旅鬓年年秃，羁魂夜夜惊。春鉏胸内贮，石阙口中生。读书有今日，曷不早躬耕？
明-杨慎-《八月二日经筵纪事》@经帷当日表，讲殿直天中。鹓鹭随多士，貂蝉列上公。墀声分哕哕，棂影辨瞳曈。湛露晞兰省，卿云烂桂宫。蚁浮仙酒绿，鹤翥锡袍红。晋昼延三接，尧旻达四聪。衣香芬玉藻，履迹印璇穹。观易三阳泰，陈诗万国同。宠高梁授简，恩迈汉临雍。奎聚占乾象，研书识帝鸿。羽陵无蚀蠹，玄阁谢雕虫。莹德同金砺，温规借玉攻。扆瞻休气近，钟叩德音隆。卷帙叨从事，簪裾俨在躬。涓尘何补助，海岳自深崇。敢诧桓荣力，还歌吉甫风。
明-杨慎-《晨雾》@玄冥当凛节，白雾翳晨朝。明月朦胧阁，清霜暧?对桥。冰澌工织水，花淞惯封条。岚市天褰幕，烟坰陆涌潮。凫亹迷独钓，鹿径滑归樵。文彩南山豹，威凌北塞貂。驷星收闪闪，曦景焕昭昭。梅信悬知近，凭他酒帘招。
明-杨慎-《雨中梦安公石张习之二公情话移时觉而有述因》@滇越邻天竺，邛来隔夜郎。五离殊畛域，一别异炎凉。窜逐他时并，羁怀此夕长。欢娱渐迢递，晤语落冥茫。岚霭歊蒸国，烟波瘴疠乡。秦关生马角，蜀岭断猿肠。折坂沉黎壁，悬绳沐若梁。南盘堆枸牴，西毾缉桄榔。罗汉标孤桧，观音映远杨。街淜龙簇市，海货贝投庄。卉服喧丛薄，雕题列太荒。逡巡《乌爨弄》，噭咷白狼章。霄汉鸢飞站，星坻虫饮光。堁风氛甚恶，罔露毒仍防。树偃申家屋，荷凋屈氏裳。独愁吟皑雪，九辩感清商。水昼消棋阵，流年付酒狂。抨弓穿鴶，鼓枻泛螳螂。康乐吴趋激，钟仪楚奏伤。盼归频握糈，忆旧几停觞。夙昔交游日，峥嵘翰墨场。金兰通气味，桑梓借徽芳。健笔夸鹦鹉，灵陶戛凤凰。执鞭从李杜，倾盖许班杨。贾谊三书切，相如四赋良。轶尘追騕褭，缺岸倚踦?羊。百斛扛文鼎，千帆掣驶樯。仙才轻绂冕，公望重圭璋。蒲席青规地，薇垣紫界墙。璇闺高曳履，琼涩俨分行。笏捧绨囊奏，衣飘画省香。辇花簪矗矗，墀草佩锵锵。儤直承明下，经过韦曲傍。翠微横半岫，白水溢方塘。暝宿招堤境，云眠薈蔚房。樵歌搴薜荔，渔影照沧浪。倏忽嗟岐路，参差散颉颃。薰华晨逗雨，蓂荚晓凌霜。拂郁干将剑，联翩戍客装。峨嵋临绝顶，瀼暨宛中央。樾荫江枫赤，庭芜塞叶黄。闭门非泄柳，偎垒讵庚桑。纷绪琴心懒，衰颜镜匣藏。屏居亲猰貐，坐啸和蛩螀。张敏情还剧，安期好不忘。形骸元脱落，身世且徜徉。蚓壤甘怡槁，鸿冥岂慕粱。艰虞宁暇问，吾道任苍苍。
明-杨慎-《云中十二韵》@天子云中狩，将军久未还。律吹玄兔塞，旗绕白狼山。风火烧荒急，星辰过队闲。燕支留马首，苏络醉龙颜。清乐千门动，黄金万镒颁。雪深怀纩絮，月满忆刀环。牙鸟严宵仗，宫鸦卷晓班。奏回青琐闼，捷报紫金关。膂力休明铠，欢声洽禁闤。功脾银烁?龠，贺障锦斒烂。日转虞巡外，春流镐宴间。戢戈行有颂，神武遍人寰。
明-杨慎-《寒朝早起即事》@篱头筚栗竞发，炉心榾柮通红。煨香蹲鸱已熟，流澌冻醴方融。小窗一梳新月，影在梅花树东。
明-杨慎-《敦煌乐》@角声吹彻梅花，胡云遥接秦霞。白雁西风紫塞，皂雕落日黄沙。汉使牧羊旌节，阏氐上马琵琶。梦里身回云阙，觉来泪满天涯。
明-杨慎-《禺山传五岳山人任少海书札兼致问讯因忆》@五岳山人相忆，八行书札遥通。吹箫夜郎月下，采药白帝云中。尘世英雄易老，浮生踪迹难同。张衡《四愁》吟断，宋玉《九辩》悲穷。
明-杨慎-《长干三台（四首）》@雁齿红桥仙舫，鸭头绿水人家。邀郎深夜沽酒，约伴明朝浣沙。桃叶波横风急，梅根渚远烟斜。¤
明-杨慎-《长干三台（四首）》@日出秦楼南畔，春深宋玉东家。帘细眼波易透，窗疏眉语难遮。莫问河阳消息，不是长安狭邪。¤
明-杨慎-《长干三台（四首）》@绛树纤腰斗柳，碧玉芳年破瓜。波上袜罗回雪，风前唾袖生花。自有石城艇子，不须油壁香车。¤
明-杨慎-《长干三台（四首）》@二月稍头豆蔻，五更风外杨花。残香尚留翠被，余粉犹沾绛纱。楼上晓钟催起，岸边柔橹咿哑。
明-杨慎-《会津门观江涨望小市人家戏作》@渺渺波环紫贝，萧萧风起青蘋。花市宁非海市，美人疑是鲛人。眉妩春山学翠，脸疑秋水为神。银汉双星漫渡，石城两桨无津。
明-杨慎-《归田四咏为宪副卞苏溪赋（卞名□）》@五风十雨乐岁，东皋西崦人家。水心鱼浮菖叶，屋角鸠鸣杏花。饷陇青梅煮酒，访邻绿笋烹茶。问津宁知沮溺，祠田但祝污邪。¤
明-杨慎-《归田四咏为宪副卞苏溪赋（卞名□）》@长夏冷风清甽，新晴丹铅绿畴。山高羊群似蚁，水阔牛背如舟。半幅生烟幂幂，三腔短笛悠悠。柴扉归来早掩，斜阳影在檐头。¤
明-杨慎-《归田四咏为宪副卞苏溪赋（卞名□）》@日出烟消露晞，百丈清江钓矶。船似天边稳坐，鱼若空行无依。袄霭歌星独往，婆娑舞月方归。兆熊不梦渭叟，狎鸥久忘汉机。¤
明-杨慎-《归田四咏为宪副卞苏溪赋（卞名□）》@城阙软红尘远，林蛮空翠岚深。丁丁鸟惊斧重，霏霏雪压担沉。沙明东郭履迹，谷响南华足音。归去自换村酒，不须解却貂金。¤
明-杨慎-《咏梅九言（元僧高峰有此作）》@昨夜小春十月微阳回，绿萼梅蕊早傍南枝开。折赠未寄陆凯陇头去，相思忽到卢仝窗下来。歌残《水调》沉珠明月浦，舞破山香碎玉凌风台。错恨高楼三弄叫云笛，无奈二十四番花信催。
明-杨慎-《寄徐用先程以道》@轩辕台畔雪霜寒，阴碛茫茫万里宽。梦绕卢龙明月易，书随鸿雁朔风难。天涯好在崔亭伯，海上终还管幼安。应念瘴乡孤戍者，自将形影吊衰残。
明-杨慎-《至前二日朝天宫习仪》@绯袍玉佩过长安，紫府琳庭引百官。一代威仪非汉蕝，三成气象是周坛。城头暝色笼轻雾，树杪新阳破早寒。闻道宫衣添一线，恩光请向衮龙看。
明-杨慎-《过南溪怀刘参之承之兄弟》@京国交游四十春，刘家兄弟最情亲。风流云散三生梦，水逝山藏一聚尘。沙步维舟催解缆，邻村闻笛倍沾巾。可怜烟草江安树，愁见当年送别津。
明-杨慎-《赠永宁白参戎》@贵竹新疆古蔺州，分弓上将拥貔貅。笙歌城郭天无夜，耒耜郊原岁有秋。界首江清春洗马，海漫山翠晚当楼。锐头勋业君家事，四十登坛早拜侯。
明-杨慎-《春兴（六首）》@遥岑楼上俯晴川，万里登临绝塞边。碣石东浮三绛色，秀峰西合点苍烟。天涯游子悬双泪，海畔孤臣谪九年。虚拟短衣随李广，汉家无事勒燕然。¤
明-杨慎-《春兴（六首）》@昆明初日五华台，草长莺啼花乱开。探禹穴游今已遂，吊湘累赋未须哀。巢云独鹤时时下，傍水群鸥日日来。散地幸容高枕卧，清朝岂乏济川才。¤
明-杨慎-《春兴（六首）》@诸葛提兵大渡津，河流禹凿迥如新。彩云城郭那无迹，黑水波涛亦有神。象马远来铜柱贡，犬羊不动铁桥尘。灵关在眼平于掌，岁岁蒲桃首在春。¤
明-杨慎-《春兴（六首）》@帝里朝辞供奉班，客程宵济洞庭湾。湘灵鼓瑟清泠外，鲛女鸣机缥渺间。青草波光连梦泽，苍梧云物隔疑山。故园亦有岷江水，垂老生涯钓艇闲。¤
明-杨慎-《春兴（六首）》@平沙落日大荒西，独立苍茫意转迷。蕙畹兰皋愁晚对，竹垣花掖记春栖。摧颓杜甫歌朱凤，憔悴王褒望碧鸡。白首艰难随去住，青云容易坠攀跻。¤
明-杨慎-《春兴（六首）》@天上风云此际多，山中日月竟如何。争传鸣凤巢阿阁，又见飞鸿出罻罗。宣室鬼神思贾谊，中原将帅用廉颇。难教迟暮从招隐，拟把生涯学醉歌。
明-杨慎-《听歌》@彩云天外驻行杯，明月楼前引上才。红颊绽时银烛烂，翠眉低处玉山颓。飘飖侠客游燕市，窈窕仙娥下楚台。千载王郎风韵在，倩君重唱夕阳开。
明-杨慎-《咏雾淞（有序）》@怪得天鸡误晓光，青腰玉女试银妆。琼敷缀叶齐如剪，瑞树开花冷不香。月白讵迷三里雾，云黄先兆万家箱。贫儿饭瓮歌声好，六出何须贺谢庄。
明-杨慎-《六月十四日病中感怀（《七十行戍稿》）》@七十余生已白头，明明律例许归休。归休已作巴江叟，重到翻为滇海囚。迁谪本非明主意，网罗巧中细人谋。故园先陇痴儿女，泉下伤心也泪流。
明-杨慎-《杨林病榻罗果斋太守远访（《七十行戍稿》）》@荒店晨炊冷灶烟，忽闻五马暂流连。关山尽是销魂路，樽酒翻为迸泪筵。遥想生还成幻梦，纵令死去有谁怜。眼前难缩壶中地，何问灵均楚国天。
明-杨慎-《次云楼上公韵五月十九日鱼池雅会》@环衢窈窕锦亭东，珍树留春缀糁红。鸟度屏风青瘴里，鱼窥明镜碧澜中。宾筵邺下诗篇盛，军次渔阳鼓角雄。独有白头虚授简，梁园应愧长卿工。
明-杨慎-《五丁峡旧传为力士开山之地据史秦用张仪司马》@峡形千仞立苍颜，开辟从来有此山。自是美人倾绝国，不缘壮士启重关。蔡蒙早入梁州贡，庸蜀曾陈牧野间。谣俗流传难借问，丹青遗迹尚班班。
明-杨慎-《郫县子云阁》@落景登临县郭西，坐来结构与云齐。平郊远讶行人小，高阁回看去鸟低。林表余花春寂寂，城隅纤草晚萋萋。酒阑却下危梯去，犹为风烟惜解携。
明-杨慎-《中丞白泉汪公生辰值安南款报至》@金潾铜柱贡函来，象渚龙编道路开。上将简书回北极，中丞勋业冠南台。拟将万舞排家宴，欲取铙歌戏寿杯。节钺可能淹衮舄，明年何地望三台。
明-杨慎-《春夕潘园》@雨砌风檐堕楝花，虫书鸟字遍晴沙。春山载酒驰朝马，江阁邀宾起暮鸦。陶令葛巾从渗漉，管宁纱帽任欹斜。殊方未觉追随尽，韦曲风流更尔家。
明-杨慎-《寄用贞弟》@杜陵巴国苦寒行，李白梁园昨夜情。山叶早梅心万里，雪窗风竹梦三更。河桥晨别南凫影，江汉春催北雁声。回首长安当日下，感时怀汝总难平。
明-杨慎-《嘉陵江》@嘉陵江水向西流，乱石惊滩夜未休。岩畔苍藤悬日月，崖边瑶草记春秋。板居未变先秦俗，刳木犹疑太古舟。三十六程知远近，试凭高处望刀州。
明-杨慎-《无题》@石头城畔莫愁家，十五纤腰学浣纱。堂下石榴堪系马，门前杨柳可藏鸦。景阳妆罢金星出，子夜歌残璧月斜。肯信紫台玄朔夜，玉颜珠泪泣琵琶。
明-杨慎-《出关（拟唐人）》@狼狐芒角正弯环，虎落连营又出关。汉使征鸿何日至，胡儿牧马几时还。千重紫塞迷青冢，九曲黄河绕黑山。飞将殊勋犹下吏，书生乘障敢辞艰。
明-杨慎-《与诸弟别乐庵弟约有江阳之会》@中宵风雨早来凉，谢草春池别梦长。绿野开筵联玉树，红亭离思结垂杨。通波直下无千里，明月何曾是两乡。白昼看云何限意，佳期良晤在江阳。
明-杨慎-《重寄张愈光》@海裔江湄独倚楼，瑟居匏系又惊秋。菊花黄处回青眼，枫叶红时对白头。少日声名追杜甫，暮途鞿绊脱庄周。九龙尚有临池兴，一雁能忘远札投。
明-杨慎-《泛莲池晚归》@桂枻兰泛碧漪，芰塍莲荡倒芳卮。十三雁足传情遍，二八蛾眉度曲迟。玉树风前人散后，金波水上月明时。良辰胜会应难续，风雨连宵恼别离。
明-杨慎-《丁丑九日》@燕台九日罢登临，节物萧条入楚吟。关塞骅骝迷去路，朔风鸿雁滞归音。仙游御宿山川远，白露清霜日夜深。云际侧身愁北望，天涯怀抱可能禁？
明-杨慎-《中秋禁中对月》@汉家台殿号明光，月满秋高夜未央。银箭金壶催漏水，仙音法曲献《霓裳》。路车天远鸾声静，宫扇风多雉影凉。千里可怜同此夕，美人迢递隔西方。
明-杨慎-《春夕闻雨坐至晓寄熊南沙》@半夜风声似水声，五更春雨遍春城。被提芳草茸茸暗，镜渚夭花灼灼明。墙过村醪仍冻蚁，窗临海树已暄莺。天涯节物催华发，同是怀乡去国情。
明-杨慎-《次韵奉酬中丞刘公侍御谢公除夕联句见怀》@岁夕遥怜误忆家，月毫联锦灿缸花。戍楼晓角传清燕，归棹寒江梦断鸦。彩燕西飞边候改，碧鸡东望蜀云赊。不知卧病衡天柱，何似穷愁瘴海涯。
明-杨慎-《冬甲子晴江亭小集》@晴意初从甲子回，江亭更集暖寒杯。笑看裾带怜芳草，喜向钗梁见早梅。潘岳不胜金谷罚，嵇康已觉玉山颓。石苔可践城隅路，细把青溪古句裁。
明-杨慎-《寒垣鹧鸪词》@秦时明月玉弓悬，汉塞黄河锦带连。都护羽书飞瀚海，单于猎火照甘泉。莺闺燕阁年三五，马邑龙堆路十千。谁起东山安石卧，为君谈笑静烽烟。
明-杨慎-《咏柳》@垂杨垂柳管芳年，飞絮飞花媚远天。金距斗鸡寒食后，玉蛾翻雪暖风前。别离江上还河上，抛掷桥边与路边。游子魂锁青塞月，美人肠断翠楼烟。
明-杨慎-《风雨》@罗甸愁山雨，滇阳怯海风。可怜风雨夜，长在客途中。
明-杨慎-《思波池别刘润之》@酌酒临池水，回船拂芰荷。匆匆上马去，留兴与烟波。
明-杨慎-《答段水部德夫》@天涯戎旅春，一十五回春。多情花与鸟，岁岁肯留人。
明-杨慎-《宿华亭寺（二首）》@花树高于屋，红霞夜照人。声声枝上鸟，也似惜余春。
明-杨慎-《宿华亭寺（二首）》@天风与海水，鸣籁隔山闻。半夜衣裳湿，清朝树树云。
明-杨慎-《青桥夜宿》@驿亭临白水，石榻满苍苔。远客浑无梦，江声枕上来。
明-杨慎-《夜行安庆》@风顺月仍明，扁舟半夜行。鸡鸣问前路，已近九江城。
明-杨慎-《青桥驿早发》@远客贪晨发，三更梦已回。江声如骤雨，吹到枕边来。
明-杨慎-《渝江登陆》@来往舟如屋，相随一月期。登途不忍去，翻似别家时。
明-杨慎-《春（二首）》@海风吹梅树，十日闭门中。坐惜繁花过，墙头数落红。
明-杨慎-《春（二首）》@行乐三春好，春来转剧愁。乡心悲望远，莫上最高楼。
明-杨慎-《春日过山家》@山床压春酒，滴作涧泉声。与君终日醉，松风吹复醒。
明-杨慎-《雨后见月》@雨气敛青霭，月华扬彩昙。戏鱼莲叶北，惊鹊树枝南。
明-杨慎-《鸨衣杵》@戕贼金钴鉧，击贼捣衣杵。今见赵小钱，昔闻杨愍女。
明-杨慎-《出郊》@高田如楼梯，平田如棋局。白鹭忽飞来，点破秧针绿。
明-杨慎-《妙湛寺》@废刹临官渡，香台夜景澄。僧言龙火焰，却是打渔灯。
明-杨慎-《玉台体》@流盼转相怜，含羞不肯前。绿珠吹笛夜，碧玉破瓜年。灭烛难藏影，洞房明月悬。¤
明-杨慎-《玉台体》@调丝曲房下，援镜绮窗西。妆罢金星出，歌残璧月低。留欢夜未足，恨杀汝南鸡。
明-杨慎-《绀甲丽人》@银甲卸弹筝，花从玉指生。逡巡卷罗袖，掩抑捧金觥。莫摘相思子，琼枝最有情。
明-杨慎-《楚江曲》@巫山花已红，楚水波新绿。两两浣纱人，照影斗妆束。笑问《竹枝词》，何如《采莲曲》？
明-杨慎-《于役江乡归经板桥》@千里长征不惮遥，解鞍明日问归桡。真如谢朓宣城路，南浦新林过板桥。
明-杨慎-《丘鸿夫苏时霖杨元达联席同宿广心楼枕上口占》@六齿琼头饮百瓯，水楼寒榻话绸缪。只须棋局销长夜，何用埋忧与寄愁。
明-杨慎-《谢平江送至广通》@明月清风渡两桥，相随百里不辞遥。共怜话别无长夜，红烛清樽碧玉箫。
明-杨慎-《咏史》@月仗云门五彩球，御前争赌最先筹。须臾赢得西川印，便脱青衣拥碧油。
明-杨慎-《青蛉行寄内》@青蛉绝塞怨离居，金雁桥头几岁除。易求海上琼枝树，难得闺中锦字书。
明-杨慎-《毛园萃芳亭与沈中白丘月渚同赋》@缭垣洞屋锁烟霞，五色离披百种花。客子看来犹驻马，主人何事不归家。
明-杨慎-《四月二日雨中拨闷》@零雨崇朝不下楼，开窗烟外见渔舟。今年四月寒犹在，坐拥红炉送酒筹。
明-杨慎-《星回节》@忽见庭花折刺桐，故园珍树几然红。年年六月星回节，长在天涯客路中。
明-杨慎-《闻笛》@江楼寒笛起春声，蜀客扁舟万里行。吹尽落梅还折柳，新春残腊正关情。
明-杨慎-《赠筝人（二首）》@绮筵雕俎换新声，博取琼花出玉英。肯信博陵崔十四，平生愿作乐中筝。
明-杨慎-《赠筝人（二首）》@玄的檀痕画未成，翔鸾屏里斗轻盈。罗虬若向今宵见，不比红儿比玉英。
明-杨慎-《中秋》@四壁蛩吟白露团，西园清夜为谁欢。千家门闭中秋月，只有愁人独自看。
明-杨慎-《三阁词（二首）》@桃根桃叶斗春葩，《水调》河传穆护砂。无限江南新乐府，君王独赏《后庭花》。
明-杨慎-《三阁词（二首）》@夜签声断灿朝霞，翡翠三千拥丽华。舞罢《前溪》明月夜，白门杨柳起藏鸦。
明-杨慎-《杨柳枝词（二首）》@汉东门外柳新栽，拂晓长堤露眼开。野老攀条相向语，去年曾被贼烧来。
明-杨慎-《杨柳枝词（二首）》@临水临风漾碧漪，含烟含雾一枝枝。战尘收后无离别，又见长条到地时。
明-杨慎-《早春》@江暖波光映日光，几家同住水云乡。槿篱茅舍繁花里，也有秋千出短墙。
明-杨慎-《竹枝词（九首）》@夔州府城白帝西，家家楼阁层层梯。冬雪下来不到地，春水生时与树齐。
明-杨慎-《竹枝词（九首）》@日照峰头紫雾开，雪消江面绿波来。鱼腹浦边晒网去，麝香山上打柴回。
明-杨慎-《竹枝词（九首）》@江头秋色换春风，江上枫林青又红。下水上风来往惯，一年长在马船中。
明-杨慎-《竹枝词（九首）》@最高峰顶有人家，冬种蔓菁春采茶。长笑江头来往客，冷风寒雨宿天涯。
明-杨慎-《竹枝词（九首）》@清江白石女郎神，门外往来祈赛频。风鋋青旗香雨歇，山姜花开瑶草春。
明-杨慎-《竹枝词（九首）》@红妆女伴碧江濆，蓪草花簪茜草裙。西舍东邻同夜烛，吹笙打鼓赛朝云。
明-杨慎-《竹枝词（九首）》@神女峰前江水深，襄王此地几沉吟。暖花温玉朝朝态，翠壁丹枫夜夜心。
明-杨慎-《竹枝词（九首）》@上峡舟航风浪多，送郎行去为郎歌。白盐红锦多多载，危石高滩稳稳过。
明-杨慎-《竹枝词（九首）》@无义滩头风浪收，黄云开处见黄牛。白波一道青峰里，听尽猿声是峡州。
明-杨慎-《滇海曲（八首）》@碧鸡金马古梁州，铜柱铁桥天际头。试问平滇功第一，逢人惟说颍川侯。
明-杨慎-《滇海曲（八首）》@化城楼阁壮人寰，泽国封疆镇两关。云气开成银色界，天工斫出点苍山。
明-杨慎-《滇海曲（八首）》@沙金海贝出西荒，桃竹橦华贡上方。香象渡河来佛子，白狼槃木拜夷王。
明-杨慎-《滇海曲（八首）》@碉房草阁瞰夷庭，侧岛悬崖控绝陉。鸡足已穷章亥步，鹫头空入梵王经。
明-杨慎-《滇海曲（八首）》@湖荡鱼虾晨积场，市桥灯火夜交光。油窗洞户吴商肆，罗帕封颐僰妇妆。
明-杨慎-《滇海曲（八首）》@蘋香波暖泛云津，渔枻樵歌曲水滨。天气常如二三月，花枝不断四时春。
明-杨慎-《滇海曲（八首）》@煮海鹾郎暝漉沙，避风估客夜乘槎。雪浮粳稻压春酒，霞嚼槟郎呼早茶。
明-杨慎-《滇海曲（八首）》@海滨宠柿趁春畬，江曲鱼村弄晚霞。孔雀行穿鹦鹉树，锦莺飞啄杜鹃花。
明-杨慎-《春望（三首）》@春风先到海东头，春兴催人独上楼。最是晚来凝望处，曲堤烟柳似皇州。
明-杨慎-《春望（三首）》@滇海风多不起沙，汀洲新绿遍天涯。采芳亦有江南意，十里春波远泛花。
明-杨慎-《春望（三首）》@古岸新花金碧丛，昆池三百水烟通。梁王阁道青芜国，渔父帆樯白鸟风。
明-杨慎-《贵州杂咏》@绮缯缠髻作雕题，铁距穿鞋学马蹄。清晓樵斤探虎穴，黄昏汲瓮下猿梯。
明-杨慎-《八月十三日夜梦亡室安人惊泣而寤因思去年丁》@五更残梦正迷离，窗纸光明烛焰迟。却忆去年当此日，催人晨起早朝时。
明-杨慎-《八月十三日夜梦亡室安人惊泣而寤因思去年丁》@稚子今朝是两周，新衣戏舞拜前头。伤心孺慕声声切，母在重泉听得不？
明-杨慎-《赠宋文百户石冈舍人》@七十从戎鬓已斑，劳君相送出滇关。过家儿子如相问，为报衰翁二月还。
明-杨慎-《柳枝词》@结根元自在青冥，袅袅依依映紫庭。怪得古来天帝醉，柳边高揭酒旗星。
明-杨慎-《征人早行图》@杜鹃花下杜鹃啼，乌臼树头乌臼栖。不待鸣鸡度关去，梦中征马尚闻嘶。
明-杨慎-《海估行（二首）》@海估帆乘锦浪飞，绡宫夜取万珠玑。翻身惊起蛟龙睡，血污清冷竟不归。
明-杨慎-《海估行（二首）》@偃月堂空罢舞尘，靖安坊冷怨佳人。芙蓉莲子随他去，不及当年石季伦。
明-杨慎-《王子渊祠》@玮晔灵芝发秀翘，子渊摛藻掞天朝。汉皇不赏《贤臣颂》，只教官人咏《洞箫》。
明-杨士奇-《杨白花》@杨白花，逐风起。含霜弄雪太轻盈，荡日摇春无定止。楼中美人双翠颦，坐见纷纷渡江水。天长水阔花缈茫，一曲悲歌思千里。
明-杨士奇-《巫山高》@巫山高高十二峰，连崖叠褵如游龙。当时阳台下神女，翠敛红销空处所。朝朝峡里望氛氲，可怜犹似作行云。相思已下沾裳泪，况复猿声不可闻。
明-杨士奇-《寄尤文度》@苦忆尤参议，投簪养病劳。卑栖人总厌，闲散自能高。厨却胡奴米，门深仲蔚蒿。平生冰雪意，犹足重吾曹。
明-杨士奇-《闻角》@风静周庐夕，营门角起愁。不须三弄彻，对月泪先流。杨柳飘还合，梅花落未休。乡心已无限，况复在边州。
明-杨士奇-《赋得沧浪送陈景祺之襄阳知府》@汉水带襄城，沧浪旧有名。分符来五马，如练照双旌。济涉思为楫，听歌想濯缨。须令郡人说，堪比使君清。
明-杨士奇-《送给事中姚山赴河南佥宪》@观风在激扬，今喜擢苏章。袖有银台笔，衣含玉殿香。河流明宪节，嵩岳对公堂。想见澄清日，歌声满洛阳。
明-杨士奇-《送胡元节广西宪使》@骢马赤茸鞦，临歧嘶未休。朝廷用儒雅，风纪得才猷。天远三湘外，霜含八桂秋。贪渔嗟薄俗，表率在名流。
明-杨士奇-《晚同宗豫少保自孙庄先行诣清河途中奉寄勉仁》@载书先发赴前营，雨浥飞埃晚更晴。人喜望家三舍近，马知归路四蹄轻。风飘点点溪花送，日射行行野树明。却忆今宵毡帐底，翠壶红烛伴双清。
明-杨士奇-《从游西苑》@广寒宫殿属天家，晓从宸游驻翠华。琼液总颁仙掌露，金支皆插御筵花。棹穿萍藻波间雪，旗珣芙蓉水上霞。身世直超人境外，玉盘亲捧枣如瓜。
明-杨士奇-《邳州城下夜雨》@薄暮风色寒，移舟宿前渚。欹枕不成眠，孤篷夜来雨。
明-杨士奇-《夜发清江口》@日落烟水寒，解缆清江渚。中夜北风来，相送潭州去。
明-杨士奇-《夹沟遇邑人问家信》@闻道故乡来，辞家今远近。恐有南京书，停舟试相问。
明-杨士奇-《江南行（二首）》@家住横塘口，船开去渐遥。归时不愁暮，出浦正乘潮。
明-杨士奇-《江南行（二首）》@偶来长浦里，相伴采莲归。并船打两桨，溅水湿罗衣。
明-杨士奇-《古意答伯阳》@河洲双鸳鸯，流荡还相逐。皎皎白杨花，风吹不相续。
明-杨士奇-《发淮安》@岸蓼疏红水荇青，茨菰花白小如蓱。双鬟短袖惭人见，背立船头自采菱。
明-杨士奇-《扈从巡边至宣府往还杂诗（六首）》@北斗初高月未斜，五更清露净尘沙。道边丛绕炉香立，多是耆人候翠华。
明-杨士奇-《扈从巡边至宣府往还杂诗（六首）》@居庸关中四十里，回冈复岭度萦纡。道傍石刻无人识，尽是前朝蒙古书。
明-杨士奇-《扈从巡边至宣府往还杂诗（六首）》@红叶离离净可书，绿渠流水见游鱼。老臣虚拜貂裘赐，一路阳和护属车。
明-杨士奇-《扈从巡边至宣府往还杂诗（六首）》@山望鸡鸣势入云，下循仄径棘纷纷。不辞涉险观遗碣，重是欧阳太史文。
明-杨士奇-《扈从巡边至宣府往还杂诗（六首）》@关外初冬似早春，僧房犹见菊花新。时平扈从巡边塞，宣府回銮只二旬。
明-杨士奇-《扈从巡边至宣府往还杂诗（六首）》@怀来城外夜微雪，风送轻寒初著身。平旦马前红一色，回军共试赐衣新。
明-杨士奇-《以绢问张子俊求画》@梦忆衡庐紫翠重，结巢须倚玉芙蓉。天恩未便教投绂，一幅鹅溪更恼公。
明-杨士奇-《入蓟州界》@云净天清紫翠浮，好山消尽越乡愁。行人如有江南兴，马上题诗入蓟州。
明-杨士奇-《宣德丙午谒二陵（二首）》@去年侍从谒长陵，此日重来恸倍增。春柳春花浑似昔，献陵陵树复层层。
明-杨士奇-《宣德丙午谒二陵（二首）》@君恩追忆不胜哀，老泪干枯病骨摧。陵下一来肠一断，余生知复几回来。
明-杨士奇-《清明有感》@西江南望渺天涯，岁岁清明不在家。荡日飘风无定著，乱人情思是杨花。
明-杨士奇-《题少保杨澹庵江乡归趣图》@巴陵西畔楚江分，曾泛湖波望岳云。借得君山小龙笛，月明吹向洞庭君。
明-杨士奇-《江上早行》@汉阳矶上鼓初稀，烟柳昽昽一鹊飞。乘月不知行处远，满江风露湿人衣。
明-杨士奇-《三十六湾》@湘阴县南江水斜，春来两岸无人家。深林日午鸟啼歇，开遍满山红白花。
明-杨士奇-《题鄂渚赠别图送人归庐陵（二首）》@鹦鹉江中红树，凤凰城里青山。借问来游几日，秋水兰舟独还。
明-杨士奇-《题鄂渚赠别图送人归庐陵（二首）》@客游黄鹤矶畔，家住金鱼浦前。心似波间明月，随君先过螺川。
宋-杨氏-《折杨柳》@昔去临过路，柔黄缀树生。今来归故里，暗绿与楼平。花起轻飘絮，条声巧啭莺。因看攀折处，记取别时情。
宋-杨氏-《采莲女》@若耶采莲女，日出荡轻桡。惯识谿中路，歌声入画桥。
宋-杨氏-《闻征瓦氏兵至》@绣门旗下陈如云，万里提兵净寇氛。多少材官屯海畔，策勋翻仗女将军。
明-杨守陈-《不寐》@客夜耿无寐，其如钟漏稀。入帘霜气重，当户月华微。切切候虫语，萧萧寒叶飞。拥衾成永叹，不是为无衣。
明-杨守陈-《送僧归吴》@一锡南飞度碧空，宝坊遥在白云中。定知门外青松树，别后新枝已向东。
明-杨守陈-《春寒》@二月燕城暖渐回，北风吹雪遍楼台。春寒毕竟无多日，桃李何须怨未开。
明-杨廷和-《送周少宰秦府分封》@少宰分封出御批，二函新册烂金泥。恩波入渭天潢近，使节临关华岳低。铨事暂辞流内外，民风兼问陕东西。肩舆不觉驱驰倦，余兴犹能及品题。
明-杨廷和-《送神武蔡千户致仕还湖州（进士中孚之父）》@神武挂冠归旧隐，赤松相伴话长生。车前紫气青牛引，天上新声彩凤鸣。军务不关惟白战，醉乡何处是乌程。太湖合是逃名地，画舫弦歌自在行。
明-杨宛-《促梅》@风期今岁阻，幽抱竟难开。翰弱犹含冻，枝繁几暗猜。未能传信去，那得逗香来。自恨春相避，羞凭羌笛催。
明-杨宛-《愁春》@不向花前为怯春，春风似也不怜人。明添愁绪阴添病，不分花枝自在身。
明-杨宛-《看美人放纸鸢（五首）》@共看玉腕把轻丝，风力蹉跎莫厌迟。顷刻天涯遥望处，穿云拂树是佳期。
明-杨宛-《看美人放纸鸢（五首）》@愁心欲放放无由，断却牵丝不断愁。若使纸鸢愁样重，也应难上最高头。
明-杨宛-《看美人放纸鸢（五首）》@羡伊万里度晴虚，自叹身轻独不如。若到天涯逢荡子，可能为报数行书。
明-杨宛-《看美人放纸鸢（五首）》@薄情如纸竹为心，辜负丝丝用意深。一自飞扬留不住，天涯消息向谁寻。
明-杨宛-《看美人放纸鸢（五首）》@时来便逐浮云去，一意飘扬万种空。自是多情轻薄态，佳人枉自怨东风。
明-杨宛-《元夜有感》@弦管千家沸此宵，花灯十里正迢迢。闲闺蓦地停杯忆，如许春光伴寂寥。
明-杨宛-《春雪》@性本若浮云，因风逐处纷。穿梅惊蕊落，乘柳讶花芬。离合终成水，联翩似结纹。虽难待明月，相对亦欣欣。
明-杨宛-《秋日书梵经藏佛腹》@碧瓦云楸映半塘，静从秋色到修篁。聊存心力于经卷，不负闲身住草堂。微雨暗飘毫素润，轻风徐动墨池香。书成却恨无人识，故向真空密处藏。
明-杨宛-《闻雁》@万里翩翩度碧虚，月明送影意何如。也知一向郎边过，自是多情少寄书。
明-杨宛-《梦还仙都幽踪宛若闲房寂然独贮玉砚有识书名》@怨梦因无好梦成，昨宵忽得快平生。数间矮屋浮云外，几曲澄溪待月明。惊见道书新着蠹，怜余半砚旧题名。文心一缕三生业，只恨清愁搅墨兵。
明-杨宛-《促织》@啛啛孤韵入秋林，切切幽心语夜深。惯不怜人成好梦，却凭好事戏相寻。在床在户身难主，添恨添愁巧自深。何不早从金笼住，傍人枕畔共哀吟。
明-杨宛-《咏阁前柳》@初春无限意，况复近妆楼。不舞时如醉，参差乱若愁。风流费管束，绰约自难俦。肠断重门里，花飞逐浪浮。
明-杨宛-《病起》@是事与心违，经旬未启扉。闲花随逝水，弱柳荡晴辉。燕子差帘箔，鱼儿长钓矶。年年当此际，病起怯春衣。
明-杨宛-《病中》@坐卧掩虚堂，香风绕笔床。咏花生艳冶，题柳遂轻狂。事少人偏倦，情多梦不长。年年愁病日，却笑为诗忙。
明-杨宛-《即事二首寄修微》@东风堪赏犹堪恨，绽尽花来送尽花。可惜一庭深浅色，随风今去落谁家。
明-杨宛-《即事二首寄修微》@东风同护曲阑中，一样花枝别样红。纵是不容春绾住，莫教狼藉宋家东。
明-杨宛-《舟泊黄河与止生舟隔两岸口占寄示》@恨打鸳鸯两岸飞，两心相望共依依。何如溪上眠沙稳，相逐相呼趁月归。
明-杨巍-《过文山祠》@丞相名偏重，遗祠世共尊。乾坤柴市远，日月蕙楼存。一死消胡运，孤忠报汉恩。中原还正统，辛苦向谁论。
明-杨巍-《读谢叠山传》@宋鼎沉炎海，叠山起信州。潜龙终见奋，惊鹤自难收。故作君平卜，真怀豫让忧。遗忠今尚在，常共大江流。
明-杨巍-《北楼口留别许参戎》@秋塞难为别，一尊驻晚晖。悲风嘶去马，落叶上征衣。野烧临河断，寒沙带雪飞。边城人不到，此后信应稀。
明-杨巍-《秋雨宿黑石岭》@岭险藤迷路，山高石作城。片云何处雨，孤客此时情。茅屋几家在，秋风半夜生。旅魂愁已绝，况听鼓鼙声。
明-杨巍-《早秋登龙门城楼》@指点云州地，真为汉北门。八城临大漠，一路向中原。晴日山川映，秋田黍稷繁。文庄经略处，父老至今言。
明-杨巍-《海乡闻雁》@平芜霜露合，孤雁向南征。影落黄龙渚，声凄魏豹城。残云疑路断，新月似弦惊。十载关山北，曾伤故国情。
明-杨巍-《答任柏溪韵》@身世无端梦亦惊，疏慵到处是愁城。几年不见渔樵业，垂老仍闻鼓角声。旅食新从多病减，炎天谁能远方行。劳君佳句频相慰，廊庙江湖别有情。
明-杨巍-《过冷泉关次韵》@西风落木不胜秋，百雉关门控上游。标柱何人仍破虏，弃繻狂客慢生愁。云开霍岳当天出，雨涨汾河拍岸流。到处登临兴感慨，角声高起夕阳楼。
元-杨维桢-《老客妇谣（臣会稽杨维桢上）》@老客妇，老客妇，行年七十又一九。少年嫁夫甚分明，夫死犹存旧箕帚。南山阿妹北山姨，劝我再嫁我力辞。涉江采莲，上山采蘼。采莲采蘼，可以疗饥。夜来道过娼门首，娼门萧然惊老丑。老丑自有能养身，万两黄金在纤手。上天织得云锦章，绣成愿补舜衣裳。舜衣裳，为妾佩古意，扬清光，辨妾不是邯郸娼。
元-杨维桢-《不赴召有述》@皇帝书征老秀才，秀才懒下读书台。子房本为韩仇出，诸葛应知汉祚开。太守枉于堂下拜，使臣空向日边回。老夫一管春秋笔，留向胸中取次裁。
元-杨维桢-《上大明皇帝》@钟山突兀楚天西，玉柱曾经御笔题。日照金陵龙虎踞，月明珠树凤凰栖。气吞江海三山小，势压乾坤五岳低。百世升平人乐业，万年帝寿与天齐。
元-杨维桢-《寄宋景濂》@一代春秋付托颛，龙门太史笔如椽。山河大统三分国，正朔中华一百年。麒麟阁上登雄将，龙虎榜中收大贤。试问阮公高隐传，谁填四十满中篇？
元-杨维桢-《上左丞相》@玉帐牙床坐运筹，雄师到处瘴烟收。名传冀北三千里，威振山东四百州。铁马屯云江渚晓，楼船泛月海天秋。殷勤整顿乾坤了，召入金銮侍冕旒。
元-杨维桢-《多景楼》@极目心情独倚楼，荻花枫叶满江秋。地雄吴楚东南会，水接荆扬上下流。铁瓮百年春雨梦，铜驼万里夕阳愁。西风历历来征雁，又带边声过石头。
元-杨维桢-《舟次秦淮河》@舟泊秦淮近晚晴，遥观瑞气在金陵。九天日月开洪武，万国山河属大明。礼乐再兴龙虎地，衣冠重整凤凰城。莺花三月春如锦，兆姓歌谣贺太平。
元-杨维桢-《上张太尉》@上公柱国开藩府，露布朝驰拜冕旒。八阵风云闻羽扇，百年江汉见轻裘。鲸吹海雨来京口，雁带边声下石头。珍重晋公经济手，中兴天子复神州。
元-杨维桢-《回上张太尉（一云“谢赐玳瑁笔见征楚国公碑》@昨夜文星照南极，今朝客省过东维。锦囊颖脱千年兔，斑管光摇九尾龟。墨卷风云随王气，恩分雨露出天池。老夫来草平蛮策，先写新封楚国碑。
元-杨维桢-《寄淮南省参谋》@皇帝万年天统在，人臣八柱地轮回。西戎虎旅初传箭，南粤蛮王又筑台。斗上龙光红似电，海中蜃气黑成堆。白衣上客参谋议，画尽炉中铁箸灰。
元-杨维桢-《新省呈右相及藩参诸公》@大省新开方岳重，人间第二紫微垣。丹池凤浴江湖浅，温室花开雨露繁。天柱星辰高北极，海门日月远东藩。相君大业凭谁赋，白发词臣诏立言。
元-杨维桢-《赠王左丞（二首）》@卧云道人今左辖，当时出岫本无心。隆中豪杰征初起，江左苍生望正深。星斗一天环北极，山河万里贡南金。已闻艮岳无遗胤，况复淮淝有捷音。¤
元-杨维桢-《赠王左丞（二首）》@共说淮南王左相，开门下士日忘飡。入幕许谁延铁笛，备员寻客奉铜盘。长绦掣去饥鹰饱，故道归来老马寒。若问东维上书者，五湖今把钓鱼竿。
元-杨维桢-《至正廿三年四月淮南王左相微行淞江步谒草玄》@微行谁识王丞相，草履过门如野人。太史遥遥瞻紫气，老夫急急裹乌巾。子陵故友终辞汉，张禄先生又入秦。休说五湖天样阔，扁舟何处不容身。
元-杨维桢-《寄苏昌龄》@东吴主者尊师相，师相匡君近若何。紫极正宜扶日月，鸿沟未许割山河。金台百丈媒燕隗，盖禄千钟客孟轲。亦有阳秋成铁史，姓名不必到銮坡。
元-杨维桢-《送玉笥生往吴大府之聘兼柬国宝枢相宾卿客省》@近报淮吴张柱国，楼船遣使聘嘉宾。汉家自有无双士，赵客何劳十九人。天上琼花回后土，江南杜宇到天津。若逢吕相烦相问，应有奇书痛绝秦。
元-杨维桢-《王左辖席上夜宴（辛丑冬）》@银烛光残午夜过，凤笙龙管杂鸣鼍。珮符新赐连珠虎，觞令严行卷白波。南国遗音夸壮士，西蛮小队舞天魔。醉归不怕金吾禁，门外一声吹簸罗。
元-杨维桢-《赋拱北楼呈相君（杭州作）》@伍子山头宋旧宫，龙楼改观倍蜚声。天连高柱星辰北，地控穷荒岛东。凤引短箫悲落日，鹤归华表语秋风。玉龙一曲千宫晓，江汉朝宗万国同。
元-杨维桢-《寄苏昌龄》@雄文曾读平徐颂，光射磨厓百尺长。秦府有时容魏徵，韩仇何日报张良。青草瘴深鸢跕海，碧梧春老凤鸣阳。扬雄识字知何用，只合终身白发郎。
元-杨维桢-《送吕左辖还越（名珍）》@保障南藩第一功，未容若木挂雕弓。露书誓剪金床兔，壮气平吞黑槊公。万里天威龙虎北，五云佳气凤凰东。麦城又报捷书至，江上将军是吕蒙。
元-杨维桢-《投来使》@读书不负万乘君，焉敢挟策干侯门。极目姑苏暮云暗，濯足洞庭秋水浑。千金不意市骏骨，一饭岂期哀王孙。我今拂袖且归去，高卧桐江烟水村。
元-杨维桢-《杵歌（七首。有序）》@亟亟城城城亟城，小儿齐唱杵歌声。杵歌传作睢阳曲，中有哭声能陷城。
元-杨维桢-《杵歌（七首。有序）》@自古众心能作城，五方取土不须蒸。蒸土作城城可破，众心作城城可凭。
元-杨维桢-《杵歌（七首。有序）》@叠叠石石石赘赘，立竿作表齐竿旄。阿谁造得云梯子，戋刂地过城百尺高
元-杨维桢-《杵歌（七首。有序）》@罗城一百廿里长，东藩将此作金汤。旧基更展三十里，莫剩西门一树樟。
元-杨维桢-《杵歌（七首。有序）》@杭州刺史新令好，不用西山取石劳。拆得凤山杨琏塔，南城不日似云高。
元-杨维桢-《杵歌（七首。有序）》@南城不日似云高，城脚愁侵八月涛。射得潮头向来去，钱王铁箭泰山牢。
元-杨维桢-《杵歌（七首。有序）》@攻城不怕齐神武，玉壁堪支百万兵。不是南朝夸玉壁，关西南□是长城。
元-杨维桢-《毗陵行》@孟冬四将发勾吴，弯弓誓落双髡颅。智谋无过史万叶，嫖姚无加李金吾。前茅已作破竹刃，三覆乃里含沙狙。常山长蛇一断尾，即墨怒牯齐奔?甫。玉蕊孤军呼庚癸，皂鸦万甲迷模糊。江南长技江北无，蒲牢一吼千鲸呼。赤杠卓入铁瓮户，铁翅横截丹阳湖。捣虚之策不出此，赤手可缚生于菟。当时上将陷江都，至今莫赎千金躯。后来飞将慎勿疏，襄王城头啼白乌。如何临期易将犯兵忌，何必不读孙吴书。乌乎！临期易将犯兵忌，何必不读孙吴书。
元-杨维桢-《盲老公》@盲老公，侍御史，崇台半面呼天子。白米红盐十万家，凤笙龙管三千指。门前养客皆天骄，一客解散千黄苗。太阿之枋忽倒掷，槌杀义鹘招群枭。一客死，百客辱。万夫怒，一夫独。生缚老盲来作俘，百口贱良一日戮。独遣小娥年十五，腰金买身潜出户，驮作倡家马。
元-杨维桢-《铜将军》@铜将军，无目视有准，无耳听有神。高纱红帽铁篙子，南来开府称藩臣。兵强国富结四邻，上禀正朔天王尊。阿弟住国秉国钧，僣逼大兄称孤君。案前火势十妖嬖，后宫春艳千花嫔。水犀万弩填震泽，河丁万钟输茅津，神愁鬼愤哭万民。铜将军，天假手，疾雷一击粉碎千金身。斩妖蔓，拔祸根，烈火三日烧碧云。铁篙子，面缚西向为吴宾。
元-杨维桢-《周铁星》@周铁星，国上卿。谈申韩，为法经。钉棰杖，为国刑。千仓万库内外盈，十有三赋争科名。周铁星，鞭算箕敛无时停。开血河，筑血城。血战舰，血军营。刮民膏，嗍民髓，六郡赤骨填刍灵。齐云倚天一日倾，铁星亡国法当烹。尚将六郡金谷数，丐死万一充虞衡。呜呼！周铁星，十抽一椎百万钉，誓刳尔髅作溺罂。铁星碎，地启瞆，天开懵，
元-杨维桢-《金盘美人》@昨夜金床喜，喜荐美人体。今日金盘愁，愁荐美人头。明朝使君在何处，溷中人溺血骷髅。君不见东山宴上琵琶骨，夜夜鬼语啼箜篌。
元-杨维桢-《韦骨鲠（并序论）》@韦骨鲠，性傄亻密，语轧。眼中有周公孔子，舌底有龙逢比干。见无义汉不律官，怒癭突项髆，芒刺生肺肝。说敢向汉遮栏，驾策不向秦钻。世人不识之，峨独角巾如豸冠。痛吟荡阴里，悲歌清泪滩。左从右衡万妾妇，朝梁暮晋千痴顽。弗弧弗刃劫白日，鈯郎模仿同虷。走毂下，出台端，力陈悖逆不赦金鸡竿。败红一阵逐风去，木駃万驾螺蛳盘。劫来秣陵市，佯狂落魄酒浇舌本黄河干。我有孤竹和君独丝弹，神仙狡狯只在吾人间，倒骑一笑，与尔共访西华山。
元-杨维桢-《虞丘孝子词》@虞丘孝子，父仇未雪。长剑柱颐，蕺草在舌。夜诵《独漉篇》，涕泗尽成血。呜呼！头上天，戴昏晓，千金去买零陵之匕刃，虞丘孝子心始了。
元-杨维桢-《送贡尚书入闽》@绣衣经略南来后，漕运尚书又入闽。万里铜盐开越峤，千般升斗买蕃人。香熏茉莉春酲重，叶卷槟榔晓馔频。海道东归闲未得，法冠重戴发如银。
元-杨维桢-《送贡侍郎和籴还朝兼柬李治书同年（二首）》@南来使者急兵荒，令下吴侬出盖藏。自是酂侯能给饷，从知汲黯可开仓。王师刁斗晨连灶，神女旌旗夜直樯。我有干时书愿上，草茅望阙九天长。¤
元-杨维桢-《送贡侍郎和籴还朝兼柬李治书同年（二首）》@吏部论思冠六曹，采言还后采时髦。不才何用麒麟揎，奇略须收虎豹韬。无奈关梁长扰扰，可堪州县正嗷嗷。乌台若见同袍李，为说扬雄老赋骚。
元-杨维桢-《挽达元师（辛卯八月，殁南洋）》@黑风吹浪海冥冥，披甲船头夜点兵。报国但知身有死，誓天不与贼俱生。神游碧落青骡远，怒挟秋涛白马迎。廊庙正修忠义传，词臣执笔泪先倾。
元-杨维桢-《闻定相死寇（丙申六月，京口）》@三朝勋旧半雕零，京口雄藩孰老成。可是叔孙祈欲死，喜闻先轸面如生。东园草暗铜驼陌，北固潮平铁瓮城。珍重子仪谁可继，三军气色倍精明。
元-杨维桢-《和卢养元书事（二首）》@中原烟火半丘墟，楼橹相望白下孤。蕃厮夜歌铜钴钅莽，蛮酋春醉锦廜。北征解赋卢才子，西事时谈剧霸都。莫上姓名丞相府，老夫著论学潜夫。¤
元-杨维桢-《和卢养元书事（二首）》@年年苛吏伤王政，往往红氓叛教条。漳水有时生小草，洞庭无地种余苗。伏龙雏凤应劳访，绮季黄公底用招。闻道紫枢开锡燕，宝钉大銙赐天骄。时哈相招东南三处士。
元-杨维桢-《和杨参政完者题省府壁韵（二首。丙申岁）》@皇元正朔承千岁，天下车书共一家。一柱东南擎白日，五城西北护丹霞。宝刀雷焕苍精杰，天马郭家狮子花。收拾全吴还圣主，将军须用李轻车。¤
元-杨维桢-《和杨参政完者题省府壁韵（二首。丙申岁）》@将军三军共甘苦，将军之度吞百川。楼兰矫制嗤介子，定远破虏铭燕然。相君劝酒春如海，壮士吹笳秋满天。谤书不解惑明主，将军努力安三边。
元-杨维桢-《书钱唐七月廿三日事（至正丙申）》@儿童十日报日斗，前夜妖蟆生燧光。瓠子势方吞鲊瓮，蕲州血已到钱唐。火鳅东掣千寻锁，铁马西驰半段枪。紫微老人迷醉眼，彩红犹挂米盐商。麋鹿台前春似海，鸳鸯湖上水如汤。凶人不有三危窜，义士能无六郡良。谩说子仪惊贼胆，已闻□□在戎行。东门猛虎穷投井，尚倚九城松桧长。
元-杨维桢-《新春喜事》@开春七日得喜报，便似沉疴一日痊。太子抚军衣有纩，相臣忧国食无膻。玺书褒重二千石，斗米价平三百钱。戴白老人称万寿，吾皇今是中兴年。
元-杨维桢-《闻诏有感》@近报相臣亲奉诏，吾皇今是中兴年。江东邺下无三日，岭北湖南共一天。诸葛出师机未失，子仪见虏信应坚。老臣欲借食前箸，愿与君王策万全。
元-杨维桢-《承枢札致祭羊公太傅庙有作率舜章同赋》@岘山山头一片石，可应文墨解沾襟。轻裘缓带神长在，深谷高陵迹自陈。南夏山川非故国，睦州香火说遗民。惟君独念平吴后，千载丹青忆老臣。
元-杨维桢-《渊明抚松图》@孤松手自植，保此贞且固。微微岁寒心，孰乐我迟莫。留侯报韩仇，还寻赤松去。后生同一心，成败顾随遇。归来抚孤松，犹是晋时树。
元-杨维桢-《题缪生佚写林塘图和倪元镇韵》@清流带古郭，中有射鸭堂。苔衣画壁涧，石台花雨香。之子弄孤翰，相见竹梧苍。思幽天机发，虑清尘梦忘。会须琴堂夜，共宿破山房。
元-杨维桢-《蹋踘歌赠刘叔芳》@蹋踘复蹋踘，佳人当好春。金刀剪芙蓉，纫作满月轮。落花游丝白日长，年年它宅媚流光。绮襦珠络锦绣裆，草相漫地绿色凉。揭门缚彩观如堵，恰呼三三唤五五。低过不坠蹴忽高，蛱蝶窥飞燕回舞。步矫且捷如凌波，轻尘不上红锦靴，扬眉吐笑颊微涡。江南年少黄家多，刘娘刘娘奈尔何。只在当年旧城住，门前一株海棠树。
元-杨维桢-《甲申腊月廿五日初度》@去年生旦吴山雪，我食无鱼客弹铗。今年生旦逢立春，座上簪花写春帖。主人锦筵相为开，烹羊炰羔作春杯。柳车昨夜送穷去，羯鼓今日迎春来。家人祝词心转急，富贵今年当五十。男儿富贵绝可怜，年少光阴胡可及。大姬白题作胡舞，小姬吴歈歌《白苎》。丹穴锦毛飞凤凰，海树红芽语鹦鹉。两家公子与玉觞，酒酣起把双银艡。胸吞笠泽三万顷，气卷渴鲸千丈长。座中有客吾宗老，玉山不受春风倒。歌词自作风格高，合乐莺声一时好。夜如何其且秉烛，主人奉欢为不足。主人交谊晚谁似，四海弟兄同骨肉。我歌醉歌君击缶，金抟琵琶勿停手。洞庭君献橘双头，饮以洞庭春色酒，轮云世事知何有。
元-杨维桢-《二月十二日玉山人买百花船泊山塘桥下呼琼花》@百华楼船高八柱，主人春游约春渚。山塘桥下风兼雨，正值灌坛西海妇。桃花弄口小蛮娘，腰身杨柳随风扬。翡翠屏深未肯出，蹋歌直待踏春阳。喜闻晴语声谷谷，明朝豫作花游曲。小蛮约伴合吹笙，解调江南有于鹄。
元-杨维桢-《乙酉四月二日与蒋桂轩伯仲诸友同泛震泽大小》@江国春归夏云孟，十日五日风雨横。具区摆阖浪如山，吴儿善泅并敢榜。今朝气候昨不同，湖头无雨兼无风。小施祠前棹讴发，楼船下水如游龙。大雷不动小雷伏，银海空青光夺目。鱼龙百怪暂祓除，平展轻绡三百幅。牙樯五两空中举，陈渎村中过挝鼓。烧笋既憩彭城湾，采莼复渡杨家浦。中流飓发占莫徭，须臾鲸浪吼蒲牢。长年捩柁称好手，小腰失箸生寒毛。蒋家二仲素奇士，更有登高羊叔子。老崖铁笛上青云，玉龙穿空卷秋水。船头可奈风水何，拔剑拟斫生蛟鼍。人生哀乐固相半，神灵涉意毋过多。鸱夷入海人不识，渔媪渔王配寒食。乡里小儿舞竹枝，乞与神童舞铜狄。我闻洞庭之峰其橘大如斗，剖而食之见奕叟。弱水不隔天表流，独我胡为牛马走？五湖挂席从此首。
元-杨维桢-《谢吕敬夫红牙管歌》@铁心道人吹铁笛，大雷怒裂龙门石。沧江一夜风雨湍，水族千头啸悲激。楼头阿泰聚双蛾，手持紫檀不敢歌。吕家律吕惨不和，换以红牙尺八之冰柯。五丝同心结龙首，曾把昭阳玉人手。只今流落已百年，不省愁中折杨柳。道人吹春哀北征，宫人斜上草青青。吴儿木石悍不惊，泰娘苦独多春情，为君清泪滴红冰。
元-杨维桢-《红酒歌谢同年智同知作》@扬子渴如马文园，宰官特赐桃花源。桃花源头酿春酒，滴滴真珠红欲然。左官忽落东海边，渴心盐井生炎烟。相呼西子湖上船，莲花博士饮中仙。如银酒色不为贵，令人长忆桃花泉。胶州判官玉牒贤，忆昔同醉琼林筵。别来南北不通问，夜梦玉树春风前。朝来五马过陋廛，赠我胸中五色线，副以五凤楼头笺。何以浇我磊落抑塞之感慨，桃花美酒斗十千。垂虹桥下水拍天，虹光散作真珠涎。吴娃斗色樱在口，不放白雪盈人颠。我有文园渴，苦无曲奏鸳鸯弦。预恐沙头双玉尽，力醉未与长瓶眠。径当垂虹去，此兴吞百川。我歌君扣舷，一斗不惜诗百篇。
元-杨维桢-《题伏生受书图》@爪丘崩，科斗藏。《典》、《坟》孰求楚左相，金丝未坏孔子堂。济南老生教齐鲁，绵蕝礼官何足伍？挟书严禁禁未开，盘诘谁能禁齐语？百年礼乐当有兴，天子好文开太平。百篇大义喜有托，十三女口传霝嘤。太常掌故亲往受，百篇仅遗二十九。河内女儿还可疑，老人屋中有科斗。建元博士孔襄孙，五十九篇为训文。嘉唐悼桀空有诏，孔氏全经谁与论。倪家书生能受学，一篇荐上元非朴。赏官得列中大夫，帝轨皇涂未恢扩。汉家小康黄老余，乌用司空城旦书。盖师言治在何处，后世徒走陈农车。
元-杨维桢-《题陶渊明漉酒图》@义熙老人羲上人，一生嗜酒见天真。山中今日新酒熟，漉酒不知头上巾。酒醒乱发吹骚屑，架上乌纱洗糟蘗。客来休怪头不冠，巾冠岂为我辈设。故人设具在道南，老人一笑猩猩贪。东林法师非酒社，攒眉入社吾何堪。家贫不食檀公肉，肯食刘家天子禄？颓然径醉卧坦腹，笑尔阿弘来奉足。
元-杨维桢-《题陶弘景移居图》@大奴担簦挈壶餐，小奴笼鸡约孤犭屯。雪斑鹿前双婉娈，水云牯背三温黁。中有玉立而长身，幅巾野服为何人？云是永明之隐君，身有黑子七星文。自从夜读《葛洪传》，便觉白日生青云。解冠径挂神武门，蜜灵尚拜君王恩。句容洞天元第八，茅家弟兄遁秦腊。飞宫三接十二楼，下听华阳海声狭。三朝人物半凋零，水丑木中文已成。金牛脱络谁得棰，枯龟受灼宁生灵。金沙丹饭饥可饷，山中犹嫌呼宰相。从此移家金积东，满谷桃花隔秦壤。画工何处访仙踪，修眉明目射方瞳。可无鸡犬逐牛豕，栗橘葛皆家僮。铁厓浮家妻子从，名山亦欲寻赤松。华阳礼郎或相逢，清风唤起十八公，乞以玉笙双凤吹雌雄。
元-杨维桢-《明皇按乐图（二首）》@大唐天子梨园师，金汤重付轧荦儿。何人端坐阅乐籍，三万缠头不足支。龟年檀板阿蛮舞，花奴手中花如雨。钧天供奉真天人，上亦亲挝汝阳鼓。玉奴檀槽倦无力，忽窃宁哥手中笛。边风吹入新贡箫，铜池夜梦双飞翼。閤门边奏塞黈聪，耳谱更访明月宫。渔阳一震万窍聋，梨园弟子散如雨，惟有舞马伤春风。¤
元-杨维桢-《明皇按乐图（二首）》@沉香亭前花萼下，天街一阵催花雨。海棠花妖睡初着，唤醒一声红芍药。金銮供奉调《清平》，梨园旧曲换新声。阿环自吹范阳笛，八姨独操伤春情。君不见夜游重到明月府，青鸾能歌兔能舞。五云不障蚩尤旗，回首烟中万鼙鼓。那知著底梧桐雨，雨声已入淋铃谱。
元-杨维桢-《题杨妃春睡图》@沉香亭前燕来后，三郎鼓中放花柳。西宫困人春最先，华清溶溶暖如酒。雪肢欲透红蔷薇，锦裆卸尽流苏帏。小莲侍拥扶不起，翠被卷作梨云飞。蟠龙髻重未胜绾，燕钗半落犀梳偃。晚漏壶中水声远，帘外日斜花影转。琵琶未受宣唤促，睡重黎腰春正熟。不知小衤朋思塞酥，梦中化作衔花鹿。
元-杨维桢-《题并笛图》@北溟苍蟠赤有只，何年飞入昭阳里。王母抱其首，至尊抚其尾，爱之不啻如己子。时复娇嘶作宫徵，宁王窃弄至尊喜。一朝踊跃不可收，化作万丈长黄虬。腾怒□觞昆仑丘，五城欲崩河倒流。老优方作《霓裳》舞，朔风忽动渔阳鼓。鼓声殷殷来朝阳，六龙西狩剑阁长。欢乐极兮成悲伤，马嵬坡下尘土香。玉奴弦索花奴鼓，阉奴节腔浑奴舞。阿环自品玉玲珑，御手移游亲按谱。风生龙爪玉星香，露湿鞍唇金缕长。莫倚花深人不见，李摹擫笛傍宫墙。
元-杨维桢-《冬青冢篇》@老羝夜射钱塘潮，天山两乳王气消。秃妖尚压龙虎怪，浮图千尺高岧峣。文山老客智且勇，夜舟拔山山不动。江南石马久不嘶，冢上冬青今已拱。百年父老愤填胸，不知巧手夺天工。青之木，郁葱葱，六綍更树蒲门东。
元-杨维桢-《题钱选画长江万里图》@神禹划天堑，横分南北州。只今天不限南北，一苇绝之如丈沟。洪源发从瞿塘口，险峡中擘争黄牛。括汉甲湘会沆澧，二妃风浪兼天浮。青山何罪受秦赭，翠黛依然生远愁。洞庭微波木叶脱，有客起登黄鹤楼。老瞒横槊处，酾酒浇江流。江东数豪杰，乃是孙与周。东风一信江上发，从此鼎国曹孙刘。吴南魏北后，倏忽开六朝。江南龙虎地，山水清相缪。渡头龙马王气歇，洲边鹦鹉才名留。新亭风景岂有异，长江不洗诸公羞。宫中金莲步方晓，后庭玉树声已秋。何如一杯酒，锦袍仙人月下舟。解道澄江靓如练，醉呼小谢开青眸。铁厓散人万里鸥，拙迹今似林中鸠。不如大贾舶，江山足胜游。腰缠足跨扬州鹤，楼船不用蓬莱丘。平生此志苦未酬，眼明万里移沧洲。乌乎！楚水尾，吴淞头，山河一发瞻神州，孰使我户不出兮囚山囚。
元-杨维桢-《题跋月山公九马图手卷为任伯温赋》@任公一生多马癖，松雪画马称同时。已知笔意有独得，天育万骑皆吾师。房精夜堕池水黑，龙山池中飞霹雳。图中九马气俱王，都护青骢尤第一。一马饮水水有声，两马龁草风雨生。其余五马尽奇骨，蛮烟洗尽桃花明。君不见佛郎献马七度洋，朝发流沙夕明光。任公承旨写神骏，妙笔不数江都王。任公一化那可复，后生画马空多肉。此图此马无人看，黄金台高春草绿。
元-杨维桢-《衮马图》@唐家内厩三万匹，画史缣缃都熟识。绿蛇连卷骨初蜕，一团旋风五花色。湿云乍洗乌龙池，金索掣断愁欲飞。奚官独立柳阴下，手把玉鞭将赠谁？
元-杨维桢-《饮马图》@佛郎新来双象龙，鼻端生火耳生风。临流饮水如饮虹，波光倒吸王良宫。吁嗟！清海头，白碛尾，渴乌一失金井水，长城窟远腥风起。
元-杨维桢-《正面黄》@鼎湖乘黄忽已仙，龙池霹雳飞青天。玉台万里在足下，青丝挽住春风前。嶷如长鹤静不骞，仗下肯受庸奴鞭！主恩一顾百金重，不辞正面当君怜。
元-杨维桢-《背立骊》@首昂渴乌胯山峙，拂阶一把银丝委。金羁脱兔势无前，踣铁盘攒忽如掎。浅髋大脰方争涂，忍使骊龙老垂耳。倚风背立非背恩，驮锦秋高为君起。
元-杨维桢-《送王知事迁台架阁》@河间王郎后王粲，文采风流发奇干。十年挟策胄子学，博士先生此邻县。登楼作赋少追骚，六代同风扫糜烂。孰知王郎气骨高，声处箴官执□弹。大朝陈署统乌府，三语从容五行雁。案头可但抱成书，簪笔□□曾坐旦。浙河以西风纪难，官寺狼残民久散。定应敷奏一鸣汤，未数威棱三斗炭。且令风裁徒事幕，三尺持平金石贯。喜见清出冰雪，又送文溪入秋汉。入秋汉。南端文法重检详，架阁名官资主辩。皂囊白简不敢咨，如守遗珠剑空盼。九重关内急群言，天子英明在东观。寄语西来王子渊，早颂贤臣职台谏。谏章前一及东南，且为盐租发长叹。
元-杨维桢-《题高邮何将军老山图》@何家将军多爱山，以小比老尤坚顽。青山面目元不老，将军却笑须眉斑。昆仑何时鳌背裂，将军气高嵩华绝。小夫移山良自愚，将军一怒天柱折。天山已定三飞髇，凯歌十二和归铙。残山剩水在何处，第五桥北南塘坳。太平天子方讲道，将军六十便称老。黄金雨外弃甲抛，白玉风前醉山倒。宣州画生来作图，图中貌得诗人臞。银瓶索酒豪尚在，腰间屡解双珠符。门前好事复载酒，东山携来散花手。戎王子花歌月支，落日平台舞杨柳。玉堂醉草写乌丝，时与卢老同襟期。将军风韵有如此，何必酷似刘牢之。当时尔祖得郑杜，尚带儒酸走风雨。何如卢后更逢杨，亦复有客如此不？
元-杨维桢-《嬉春体（五首。钱塘湖上作。一云“赋俏唐体》@今朝立春好天气，况是太平朝野时。走向南邻觅酒伴，还从西墅买花枝。陶令久辞彭泽县，山公只爱习家池。宜春帖子题赠尔，日日春游日日宜。¤
元-杨维桢-《嬉春体（五首。钱塘湖上作。一云“赋俏唐体》@西子湖头春色浓，望湖楼下水连空。柳条千树僧眼碧，桃花一株人面红。天气浑如曲江节，野客正是杜陵翁。得钱沽酒勿复较，如此好怀谁与同。¤
元-杨维桢-《嬉春体（五首。钱塘湖上作。一云“赋俏唐体》@何处被花恼不彻，嬉春最好是湖边。不须东家借骑马，自可西津买蹋船。燕子绕林红雨乱，凫雏冲岸浪花圆。段家桥头猩色酒，重典春衣沽十千。¤
元-杨维桢-《嬉春体（五首。钱塘湖上作。一云“赋俏唐体》@入山十里清凉国，三百楼台迤逦开。岳王坟前吊东度，隐君寺里话西来。接果黄猿呼一个，探花白鹿走千回。风流文采湖山主，坡白应须属有才。¤
元-杨维桢-《嬉春体（五首。钱塘湖上作。一云“赋俏唐体》@杨子休官日日闲，桐江新棹酒船还。叮咛旧客兼新客，漫浪南山与北山。好怀急就一斗饮，佳人能作五弦弹。君看此地经游辇，仿佛春风梦未残。
元-杨维桢-《又湖州作（四首。书寄班恕齐。试温生笔，写》@三月三日雨新晴，相邀春伴冶西城。即倩山妻纱帽办，更烦小将犊车轻。好语啼春秦吉了，仙姿当酒董双成。凭君多唱嬉春曲，老子江南最有情。¤
元-杨维桢-《又湖州作（四首。书寄班恕齐。试温生笔，写》@五十狂夫心尚孩，不受俗物相填豗。兴来自控玉蹄马，醉后不辞金当杯。海燕来时芹叶小，野莺啼处菜花开。春衫已备红油盖，不怕城南小雨催。¤
元-杨维桢-《又湖州作（四首。书寄班恕齐。试温生笔，写》@长城小姬如小怜，红丝新上琵琶弦。可人座上三株树，美酒沙头双玉船。小洞桃花落香屑，大堤杨柳扫晴烟。明朝纱帽青藜杖，更访东林十八仙。¤
元-杨维桢-《又湖州作（四首。书寄班恕齐。试温生笔，写》@湖州野客似玄真，水晶宫中乌角巾。得句时过张外史，学书不让管夫人。棋寻东老林中橘，饭煮西施庙下莼。无雨无风二三月，道人将客正嬉春。
元-杨维桢-《无题效商隐体（四首。与袁子英同赋）》@当轩队子立红靴，龟甲屏风拥绛纱。公子银瓶分汗酒，佳人金胜剪春花。曲调青凤歌声转，觥进黄鹅舞势斜。五十男儿头未白，临流洗马走红沙。¤
元-杨维桢-《次韵黄大痴艳体》@千枝烛树玉青葱，绿沙照人江雾空。银甲辟弦斜雁柱，薰花扑被热鸳笼。仙人掌重初承露，燕子腰轻欲受风。闲写恼公诗已就，花房自捣守宫红。
元-杨维桢-《寄卫叔刚》@二月春光如酒浓，好怀每与可人同。杏花城郭青旗雨，燕子楼台玉笛风。锦帐将军烽火外，凤池仙客碧云中。凭谁解释春情重，只有江南盛小丛。
元-杨维桢-《和杨孟载春愁曲之什》@小楼日日听雨卧，轻云作团拂帘过。金黄杨柳叶初匀，雪色棠梨花半破。东家蝴蝶飞无数，西邻燕子来两个。玉关万里尺书稀，羞杀牡丹如斗大。
元-杨维桢-《寄小蓬莱主者闻梅涧并简沈元方宇文仲美贤主》@罗浮主者是仙才，东老诸孙亦俊哉。风雨春城花落尽，江山故国燕归来。酒盟自有乌巾在，笑口应随皓齿开。十八仙人重会处，劫灰不到小蓬莱。
元-杨维桢-《次韵奉答倪元镇》@坐断深林事不闻，西窗风日爱余曛。旧经高赤寻三传，新咏山王削五君。翠筿侵床落苍雪，石池洗砚动玄云。东邻书屋最相忆，莫遣草堂移浪文。
元-杨维桢-《访倪元镇不遇》@霜满船篷月满天，飘零孤客不成眠。居山久慕陶弘景，蹈海深惭鲁仲连。万里乾坤秋似水，一窗灯火夜如年。白头未遂终焉计，犹欠苏门二顷田。
元-杨维桢-《富春夜泊寄张伯雨》@春江大汛潮水长，布帆一日上桐庐。客星门巷赤松底，野市江郊净雪初。柱宿鸡笼山顶鹤，斗量坝头鱼。来青小阁在林表，故人张灯修夜书。
元-杨维桢-《怀家》@扬雄有宅郑里庄，某丘某水旧耕桑。碧山学士银鱼弃，锦里先生乌角藏。自是秦人齐指鹿，未能楚客废屠羊。王侯蚁穴一梦觉，归作槐阴审雨堂。
元-杨维桢-《赠笔生杨君显》@杨君缚笔三十年，高艺岂止千人传。梁园学士为作传，虎丘道人会乞钱。桐叶秋风来古寺，苔花春水放归船。白头懒草《长门赋》，自写江南踏踘篇。
元-杨维桢-《游开元寺憩绿阴堂（为开元寺长老秀石公赋）》@韦郎句中寻昼寂，劫灰不尽绿层层。鸿文重记青城客，内典新传瀑布僧。石佛浮江轻似叶，神珠照钵隐如灯。杪椤树子风前落，吹傍恩公旧毾。
元-杨维桢-《四月四日偕蜀郡袁景文大梁程冲霄益都张翔远》@山公今日饮何处，为爱束池似习池。乔木尚传钱相宅，苍苔已上岳公碑。井?或从双剑出，石人夜逐五丁移。中天艮岳为平地，可但平泉草木悲。
元-杨维桢-《用顾松江复理斋贰守》@仙客题来隘九州，身骑黄鹤记南游。乌衣故国江山在，铜柱荒台草树秋。起舞刘琨空有志，登高王粲不胜愁。问君绝境今何在，只忆当年顾虎头。
元-杨维桢-《和蔡彦文题虞伯生张伯雨倡和帖》@髯驾已闻攀鼎水，劫灰又见话昆池。剑藏玉几山中记，笔记玄卿天上碑。旧谱紫霞吹鹤骨，新章白雪写乌丝。逃身我未学仙去，何处还丹日月迟。
元-杨维桢-《咏白塔》@天山乳凤飞来小，东渡衣冠又六朝。劫火不焚杨琏塔，箭锋犹抵伍胥潮。磷光夜附山精出，龙气春随海雾消。独有宫人斜畔月，多情犹自照吹箫。
元-杨维桢-《送理问王叔明》@金汤回首是耶非，不用千年感令威。富贵向人谈往梦，干戈当自息危机。雄风豪雨将春去，剩水残山送客归。闻说清溪黄鹤在，鹤边仍有钓鱼矶。
元-杨维桢-《丹凤楼》@十二危楼百尺梯，飞飞丹凤五云齐。天垂翠盖东皇近，地拂银河北斗低。花靥秋空戎马顺，神灯夜烛海鸡啼。仙童与报麻姑会，应说蓬莱水又西。
元-杨维桢-《和黄彦美元帅忧字韵诗赋思邈明府》@龙飞凤舞九山秋，不掩诸公富贵羞。三窟已营何足喜，一城自坏正堪忧。楚骚有恨穷天问，晋易何人识鬼幽。卧治未宜轻汲直，淮南闻已寝奸谋。
元-杨维桢-《夜坐》@雨过虚亭生夜凉，朦胧素月照芳塘。萤穿湿竹流星暗，鱼动轻荷坠露香。起舞刘琨肝胆在，惊秋潘岳鬓毛苍。候虫先报砧声近，不待莼鲈忆故乡。
元-杨维桢-《西湖》@西湖风景开图画，墨客骚人入咏嗟。扇底龙鱼吹日影，镜中莺燕老年华。苏堤物换前朝柳，葛岭人耕故相家。今日消沉一杯水，两峰长照夕阳斜。
元-杨维桢-《赠饶白雪教谕摄怀安尹》@几年避地客天涯，岊水东边曾卜家。乐与诸生谈俎豆，闲从父老问桑麻。兵前坤轴延秦火，乱后天河断汉槎。仅有蓝田文学椽，摄官不忍剥疮痂。
元-杨维桢-《吴咏十章用韵复正宗架阁》@馆娃宫里落花多，春色撩人可奈何。南省风流文架阁，宫才解赋馆娃歌。
元-杨维桢-《吴咏十章用韵复正宗架阁》@曾侍虚皇第二筵，铁仙轻脱故依然。江州坐上初相见，还识人中孟万年。
元-杨维桢-《吴咏十章用韵复正宗架阁》@杜牧寻春苦未迟，水晶宫里旧题诗。小鬟莫讶腰如束，善唱白家《杨柳枝
元-杨维桢-《吴咏十章用韵复正宗架阁》@马上郎君出帝城，琼林宴里记相迎。吴山吴水新迎送，学唱《阳关》第四
元-杨维桢-《吴咏十章用韵复正宗架阁》@淮南八月雁初过，奉使槎回乌鹊河。十里杨州花底散，五陵年少已无多。
元-杨维桢-《吴咏十章用韵复正宗架阁》@夏驾湖头朱雀舟，湖光山色不胜秋。丘中不见金银气，台上闲看麋鹿游。
元-杨维桢-《吴咏十章用韵复正宗架阁》@江上梅花铁石心，江南肠断越人吟。南垣阁老多情甚，才见梅花便抱琴。
元-杨维桢-《吴咏十章用韵复正宗架阁》@鸱夷仙去五湖船，故国何人忆计然。昨夜洞庭秋水长，梦闻广乐下钧天。
元-杨维桢-《吴咏十章用韵复正宗架阁》@黄菊初华客未归，登高自试苎罗衣。真娘墓下好红叶，伍相祠前多翠微。
元-杨维桢-《吴咏十章用韵复正宗架阁》@地行仙子杨权家，曾降山中萼绿华。三十六桥明月夜，苏州城里有璚花。
元-杨维桢-《飞絮》@春风门巷欲无花，絮起晴风落又斜。飞入画帘空惹恨，不知杨柳在谁家。
元-杨维桢-《赋春梦婆》@黄柳城边风雨多，白头宫女有遗歌。东坡哨遍无知己，赖有人间春梦婆。
元-杨维桢-《书扇寄玉嵒在瑶芳所书是日食金桃（洪武庚戌》@昨日追随阿母游，锦袍人在紫云楼。谱传玉笛俄相许，果出金桃不外求。先生以洪武庚戌夏五月辛丑卒，此诗其绝笔也。
元-杨维桢-《寄王梧溪》@仙舟曾记过南堂，鸣鸟高梧日正长。胡蝶重来春梦觉，牡丹欲尽燕泥忙。当时宾客知何往，此日音书或漫忘。犹有白头王粲在，独将词赋动江乡。
元-杨维桢-《春日》@一陈东风一阵寒，芭蕉长过石阑干。只消几个瞢腾醉，看得春光到牡丹。瞿宗吉云：“此诗刺淮张用事诸人也。”
元-杨维桢-《白头翁》@疏蔓短于蓬，卑栖怯晚风。只缘头白早，无处入芳丛。
元-杨维桢-《孔巢父》@孔巢父，竹溪流。竹溪之水可饮牛，胡为去干肉食谋？孔巢父，盍归来？河北虎幸毙，河中虎方威。孔巢父，不归去。十年东海迷烟雾，钓竿空负珊瑚树。
元-杨维桢-《警枕辞》@不睡龙，醒复醒，珊瑚圆木摇金铃。五花宝簟芙蓉屏，铜盘雪粉香浅清。楼墙铜弹飞霹雳，夜半更奴起辟易。圆木功，无与敌。吴越封疆平地辟，四世三王安衽席。
元-杨维桢-《三阁图》@金陵新阁空中起，虎踞龙蟠凤双掎。沉檀雕柱阚玉螭，丽华吹笙彩云里。水晶帘空滤明月，三十六宫白于水。红尘巴马四百秋，五城步障五花球。彩绘山头盖宫殿，山前十二银潢流。健娥五百曳锦缆，金莲吐影上下金银州。二三狎客混歌舞，中有酒悲泪如雨。嘉州讽谏三阁图，秦州别幸千花株。回鹃队，鸦群呼。夜半卷土昌泸渝，黄茅缚髻口衔璧。草降表，王中书。呜呼！《玉树》声中作唐虏，门外崇韬是擒虎。
元-杨维桢-《澶渊行》@阳城淀，高阳关，边书告急夕五至，皇帝亲至岢岚山。殿前寇相一斗胆，楚蜀谋臣谋可斩。阳光抱珥已开光，床机一发中挞揽。雄谋独断众勿摇，孤注一掷先成枭。跋河不渡势不止，贾勇况有高嫖姚。千羊万犬锐若隼，望见龙光气俱尽。万岁声呼天可汗，擎天一柱惟付准。飞龙使，修载书，鬼母尚执关南图。君不见汉家玉帛赐单于，何尝割地分边隅。却怜艺祖岁帛二十万，不博黑子一万蕃枯颅。
元-杨维桢-《冬青冢（重见）》@老羝夜射钱塘潮，天山两乳王气消。秃妖尚厌龙虎怪，浮图千尺高岧峣。文山老客智且勇，夜舟拔山山不动。江南石马久不嘶，冢上冬青今已拱。百年父老愤填胸，不知巧手夺化工。冬青之木郁葱葱，六綍树更蒲门东。
元-杨维桢-《李铁枪歌》@古铁枪，五代烈。今铁枪，万人杰。红蛮昨夜斩关来，防关老将泣如孩。铁枪手持丈二材，铁马突出擒红魁。磔红头，凿红骨。誓红不同生，灭红倒红窟。君不见钱塘城中十万家，十万甲兵赭如血，一夜南风吹作雪。
元-杨维桢-《铁枪封万户至正壬辰七月二十日破贼于杭余尝》@李铁枪，人之杰。将之强，手持铁枪丈二长。铁枪入手乌龙骧，龙精射之落搀抢。皇帝十有二载秋七月，红凶西来寇西浙。防关健儿走惶惶，铁枪一怒目眦裂。十万赭衣暗城阙，铁枪乌龙去明灭。须臾化作风雨来，净洗铜城满城血。呜呼！殪猰貐，屠封狼，铁枪之锋无与当。胡为将星昨夜坠昱关，铁枪一折天无光。天无光，人伥伥，云台倚天云潜伤。天子赠忠良，祠以血食冬青乡。呜呼！归来乎？铁枪。
元-杨维桢-《南妇还（并序）》@今日是何日，恸返南州歧。汩汩东逝水，一日有西归。长别二十年，休戚不相知。去时虿发青，归来面目黧。昔人今则是，故家今则非。脱胎有父母，结发有夫妻。惊呼问邻里，共指冢累累。访死欲穿隧，泣血还复疑。白骨满丘山，我逝其从谁？
元-杨维桢-《胭脂井》@昨夜韩擒虎，金陵奏凯回。井中人不死，重带美人来。
元-杨维桢-《商妇词》@荡子发航船，千里复万里。愿持金剪刀，去剪西江水。
元-杨维桢-《杨柳词》@杨柳董家桥，鹅黄几万条。行人莫到此，春色易相撩。
元-杨维桢-《采莲曲（二首）》@东湖采莲叶，南湖采莲花。一花与一叶，持寄阿侯家。
元-杨维桢-《采莲曲（二首）》@同生愿同死，死葬清泠洼。下作锁子藕，上作双头花。
元-杨维桢-《玉蹄亹》@银脑玉蹄亹，金鞭问妾家。窗开桃叶渡，小艇在荷花。
元-杨维桢-《自君之出矣（二首）》@自君之出矣，草青复草黄。思君如鱼钥，日日守空房。
元-杨维桢-《吴子夜四时歌（录一首）》@睡起珊瑚枕，微风度屟廊。芙蓉□最叶，翻水洗鸳鸯。
元-杨维桢-《小临海曲（十首。一名《洞庭曲》）》@道人铁笛响，半入洞庭山。天风将一半，吹度白银湾。
元-杨维桢-《小临海曲（十首。一名《洞庭曲》）》@仙橘大如斗，浮之过洞庭。江妃浑未识，唤作楚王萍。
元-杨维桢-《小临海曲（十首。一名《洞庭曲》）》@海客报奇事，青天火瓮飞。明朝雷泽底，新有落星矶。
元-杨维桢-《小临海曲（十首。一名《洞庭曲》）》@网得珊瑚树，移栽玛瑙盆。夜来风雨横，龙气上珠根。
元-杨维桢-《小临海曲（十首。一名《洞庭曲》）》@海上双雷岛，浑如滟滪堆。乖龙拔山脚，飞渡海门来。
元-杨维桢-《小临海曲（十首。一名《洞庭曲》）》@潮来神树没，潮归神树青。云里天妃过，龙旗带雨腥。
元-杨维桢-《小临海曲（十首。一名《洞庭曲》）》@客入毛公洞，洞深人不还。明年探禹穴，相见会稽山。
元-杨维桢-《小临海曲（十首。一名《洞庭曲》）》@太液象圆海，金莲夜夜开。水中万年月，照见昆明灰。
元-杨维桢-《小临海曲（十首。一名《洞庭曲》）》@秦峰望东海，云气常飘飘。桑田明日事，奚用石为桥。
元-杨维桢-《宫词（十二首）》@鸡人报晓五门开，卤簿千官泊帝台。天上鴐鹅先有信，九重鸾驾上都回。
元-杨维桢-《宫词（十二首）》@每岁此禽先驾往返。开国遗音乐府传，《白翎》飞上十三弦。大金优谏关卿在，伊尹扶汤进剧编。¤
元-杨维桢-《宫词（十二首）》@海内车书混一时，奎章御笔写乌丝。朝来中贵传宣急，南国宫娥拱凤池。
元-杨维桢-《宫词（十二首）》@薰风殿阁日初长，南贡新来荔子香。西邸阿环方病齿，金笼分赐雪衣娘。
元-杨维桢-《宫词（十二首）》@宫锦裁衣锡圣恩，朝来金榜揭天门。老娥元是南州女，私喜南人擢殿元。
元-杨维桢-《宫词（十二首）》@北幸和林幄殿宽，钩丽女侍婕妤官。君王自赋昭君曲，敕赐琵琶马上弹。
元-杨维桢-《宫词（十二首）》@后土琼仙属内家，扬州从此绝名花。君王题品容谁并，萼绿宫中萼绿华。
元-杨维桢-《宫词（十二首）》@十二琼楼浸月华，桐花移影上窗纱。檐前不插盐枝竹，卧听金羊引小车。
元-杨维桢-《宫词（十二首）》@金屋秋深露气凉，宫监久不到西厢。丁宁莫窃宁歌笛，鹦姆无情说短长。
元-杨维桢-《宫词（十二首）》@露气夜生蒨鹊楼，井梧叶叶已知秋。君王只禁宫中蛊，不禁流红出御沟。
元-杨维桢-《宫词（十二首）》@十三宫女善词章，长立君王玉几傍。阿婉有才还有累，宫中鹦鹉啄条桑。
元-杨维桢-《宫词（十二首）》@蛾眉颦处不胜秋，长带芙蓉小苑秋。肯为君王通一笑，羽书烽火误诸侯。
元-杨维桢-《盼盼》@冢上白杨今十年，楼头燕子尚留连。铜台多少丁宁恨，谁向西陵望墓田？
元-杨维桢-《西湖竹枝歌（九首。一作“小临海曲”）》@鹿头湖船唱郝郎，船头不宿野鸳鸯。为郎歌舞为郎死，不怕真珠成斗量。
元-杨维桢-《西湖竹枝歌（九首。一作“小临海曲”）》@家住城西新妇矶，劝君不唱《金缕衣》。琵琶原是韩朋木，弹得鸳鸯一处飞。¤
元-杨维桢-《西湖竹枝歌（九首。一作“小临海曲”）》@劝君莫上南高峰，劝我莫上北高峰。南高峰云北高雨，云雨相催愁杀侬。
元-杨维桢-《西湖竹枝歌（九首。一作“小临海曲”）》@湖口楼船湖日阴，湖中断桥湖水深。楼船无柁是郎意，断桥有柱是侬心。
元-杨维桢-《西湖竹枝歌（九首。一作“小临海曲”）》@病春日日可如何，起向西窗理琵琶。见说枯槽能小命，柳州弄口问来婆。
元-杨维桢-《西湖竹枝歌（九首。一作“小临海曲”）》@小小渡船如缺瓜，船中少妇《竹枝歌》。歌声唱入箜篌调，不遣狂夫横渡河。¤
元-杨维桢-《西湖竹枝歌（九首。一作“小临海曲”）》@石新妇下水连空，飞来峰前山万重。妾死甘为石新妇，望郎忽似飞来峰。
元-杨维桢-《西湖竹枝歌（九首。一作“小临海曲”）》@望郎一朝又一朝，信郎信似浙江潮。床脚支龟有时烂，臂上守宫无日销。
元-杨维桢-《苏台竹枝词一十首》@姑苏台上月团团，姑苏台下水潺潺。月落西边有时出，水流东去几时还。
元-杨维桢-《苏台竹枝词一十首》@馆娃宫中麋鹿游，西施去泛五湖舟。香魂玉骨归何处，不及贞娘葬虎丘。
元-杨维桢-《苏台竹枝词一十首》@虎丘山上塔层层，静夜分明见佛灯。约伴烧香寺中去，自将钗钏施山僧。
元-杨维桢-《苏台竹枝词一十首》@门泊东吴万里船，乌啼月落水如烟。寒山寺里钟声早，渔水江风恼客眠。
元-杨维桢-《苏台竹枝词一十首》@洞庭余柑三寸黄，笠泽银鱼一尺长。东南佳味人知少，玉食无由进上方。
元-杨维桢-《苏台竹枝词一十首》@荻芽抽笋楝花开，不见河豚石首来。早起腥风满城市，郎从海口贩鲜回。
元-杨维桢-《苏台竹枝词一十首》@杨柳青青杨柳黄，青黄变色过年光。妾似柳丝易憔悴，郎如柳絮太颠狂。
元-杨维桢-《苏台竹枝词一十首》@翡翠双飞不待呼，鸳鸯并宿几曾孤。生憎宝带桥头水，半入吴江半入湖。
元-杨维桢-《苏台竹枝词一十首》@一緺凤髻绿如云，八字牙梳白似银。斜倚朱门翘首立，往来多少断肠人。
元-杨维桢-《苏台竹枝词一十首》@百尺楼台倚碧天，栏干曲曲画屏连。侬家自有苏台曲，不去西湖唱《采莲》。
元-杨维桢-《吴下竹枝歌（七首。率郭羲仲同赋）》@家住越来溪上头，胭脂塘里木兰舟。木兰风起飞花急，只逐越来溪上流。
元-杨维桢-《吴下竹枝歌（七首。率郭羲仲同赋）》@宝带桥西江水重，寄郎书去未回侬。莫令错送回文锦，不答鸳鸯字半封。
元-杨维桢-《吴下竹枝歌（七首。率郭羲仲同赋）》@马上郎君双结椎，百花洲下买花枝。罟罛冠子高一尺，能唱黄莺舞雁儿。
元-杨维桢-《吴下竹枝歌（七首。率郭羲仲同赋）》@《白翎鹊操》手双弹，舞罢胡笳十八般。银马杓中劝郎酒，看郎色似赤瑛盘。¤
元-杨维桢-《吴下竹枝歌（七首。率郭羲仲同赋）》@骑马当轩鹄觜靴，西风马上鼓琵琶。内家队里新通籍，不是南州百姓家。
元-杨维桢-《吴下竹枝歌（七首。率郭羲仲同赋）》@小娃十岁唱桑中，尽道吴风似郑风。不信柳娘身不嫁，真珠长络守宫红。
元-杨维桢-《羲仲以吴之柳枝词答为赋诗》@吴中《柳枝》伤春瘦，湖中《竹枝》湘水愁。说与钱塘苏小小，《柳枝》愁是《竹枝》愁？
元-杨维桢-《春情（二首）》@惜春正是上春时，何处春情可赋诗？吴王台下斗芳草，苏小门前歌《柳
元-杨维桢-《春情（二首）》@灼灼桃花朱户低，青青梅子粉墙头。蹋歌起自春来日，直至春归唱不休。
元-杨维桢-《漫兴（七首）》@学杜者必先得其情性语言而后可，得其情性语言必自其漫兴始。钱塘诸子喜诵予唐风，取其去杜不远也。故今漫兴之作，将与学杜者言也。画溪头翠水家，水边短竹夹桃花。春风嗾人狂无那，走觅南邻羯鼓挝。¤
元-杨维桢-《漫兴（七首）》@丈人接?白毡裁，花边下马不惊猜。环沉溪头买酒去，高堂寺里看碑来。
元-杨维桢-《漫兴（七首）》@长城女儿双结丫，陈皇宅前第一家。生来不识古井怨，唱得后主《后庭花
元-杨维桢-《漫兴（七首）》@杨花白白绵初迸，梅子青青核未生。大妇当垆冠似瓢，小姑吃酒口如樱。
元-杨维桢-《漫兴（七首）》@今朝天气清明好，江上乱花无数开。野老殷勤送花至，一双蝴蝶趁人来。
元-杨维桢-《漫兴（七首）》@南邻酒伴辱相呼，共访城东旧酒垆。柳下秋千闲络索，花间唤起劝胡卢。
元-杨维桢-《漫兴（七首）》@我爱东湖旧广文，更过水口觅将军。醉归尝骑广文马，不怕打鼓噤黄昏。
元-杨维桢-《冶春口号（七首。寄昆山袁、吕、郭三才子）》@吴下逢春春思浓，不堪花发馆娃宫。吴山青青吴水白，愁杀江南盛小丛。
元-杨维桢-《冶春口号（七首。寄昆山袁、吕、郭三才子）》@见说昆田生玉子，海西还有小昆仑。明朝去拔珊瑚树，龙气随飞过海门。
元-杨维桢-《冶春口号（七首。寄昆山袁、吕、郭三才子）》@鲛卵兼金传海上，海人一尺立阶前。娄江马头天下少，春水如天即放船。
元-杨维桢-《冶春口号（七首。寄昆山袁、吕、郭三才子）》@南朝宫体袁才子，更说西昆郭孝廉。自是《玉台》新句好，风流无复数《
元-杨维桢-《冶春口号（七首。寄昆山袁、吕、郭三才子）》@湖上女儿柳叶眉，春来能唱黄莺儿。不知却是青娘子，飞傍枇杷索荔枝。
元-杨维桢-《冶春口号（七首。寄昆山袁、吕、郭三才子）》@西楼美人不受呼，清筝一曲似罗敷。可无东厩五花马，去博西楼一斛珠。
元-杨维桢-《春侠杂词（一十二首）》@花袍白面呼郎神，当阶夺花不避人。天马乘龙金络脑，贾家贵婿正娇春。
元-杨维桢-《春侠杂词（一十二首）》@柘林纵猎金毛鹰，花街行春银面马。夜宿倡楼酒未醒，飘风吹落鸳鸯瓦。
元-杨维桢-《春侠杂词（一十二首）》@朱提注酒酒如池，大白淋漓吃不辞。上楼更衣玉山倒，腰间带脱金犀毗。
元-杨维桢-《春侠杂词（一十二首）》@蜀琴初奏双鸳鸯，冘竹和鸣双凤凰。夜阑酒散不上马，紫荆月堕西家墙。
元-杨维桢-《春侠杂词（一十二首）》@石上叶生青凤尾，阶前花开黄鹄觜。美人弄水百花池，水洒花枝双蝶飞。
元-杨维桢-《春侠杂词（一十二首）》@宜男草生小院西，阶前锦石与人齐。钱塘潮生当午信，丹鸡飞上上头啼。
元-杨维桢-《春侠杂词（一十二首）》@凤凰城外横门道，小妓军装金线袄。春晖无赖苦撩人，自下雕鞍蹋芳草。
元-杨维桢-《春侠杂词（一十二首）》@西江媺人久不见，手把新题合欢扇。鲤鱼凭送相思书，灞王门前水如箭。
元-杨维桢-《春侠杂词（一十二首）》@美人遗我昆溪竹，未写雌雄双凤曲。爱惜长竿系钓缗，钓得江西双比目。
元-杨维桢-《春侠杂词（一十二首）》@昨日布衣行九州，今日绣衣拜冕旒。马前清道一千步，当街不敢阚高楼。
元-杨维桢-《春侠杂词（一十二首）》@关右新来豪杰客，姓字不通人不识。夜半酒醒呼阿吉，碧眼胡儿吹笔笛。
元-杨维桢-《燕子辞》@燕子来时春雨香，燕子去时秋雨凉。鸳鸯一生不作客，夜夜不离双井塘。
元-杨维桢-《小游仙（八首）》@天上莨常宫又成，文章只数老玄卿。五云阁吏亦谪世，牛鬼少年专盛名。
元-杨维桢-《小游仙（八首）》@日落海门吹凤匏，须臾海水沸如炮。船头处女来相唤，知是洞庭千岁蛟。
元-杨维桢-《小游仙（八首）》@曾与毛刘共学丹，丹成犹未了情缘。玉皇敕赐西湖水，长作西湖月水仙。
元-杨维桢-《小游仙（八首）》@当时笑我去学仙，汝但求金与求田。不知昨夜城头鹤，问汝无人识墓阡。
元-杨维桢-《小游仙（八首）》@青旄节卫翠云轩，按部东行过赤城。龙女遗珠鸡卵大，结为双佩赐方平。
元-杨维桢-《小游仙（八首）》@若木西来赤岸东，白金城阙碧珠宫。天家令急不敢住，折得五花归饭龙。
元-杨维桢-《小游仙（八首）》@东逾弱水赤流深，夜得桃都息羽旌。地底日回天上去，金鸡如凤自交鸣。
元-杨维桢-《小游仙（八首）》@金鹅蕊生瑶水阴，锦驼鸟鸣珠树林。上皇敕赐龙色酒，天乐五云流玉音。
元-杨维桢-《海乡竹枝歌（四首）》@潮来潮去白洋沙，白沙女儿把锄耙。苦海熬乾是何日，免得侬来爬雪沙。
元-杨维桢-《海乡竹枝歌（四首）》@门前海坍到竹篱，阶头腥臊蟛子肥。哑子三岁未识父，郎在海东何日归。
元-杨维桢-《海乡竹枝歌（四首）》@海头风吹杨白花，海头女儿杨白歌。杨白满头作盐舞，不与斤两添铜驼。
元-杨维桢-《海乡竹枝歌（四首）》@颜面似墨双脚鹴，当官脱裤受黄荆。生女宁当嫁盘瓠，誓莫近嫁宋家亭。
元-杨维桢-《览古四十二首（录三十四首）》@任安与田仁，同仕将军门。厮养恶齿马，实坐贫失身。发忿骑奴席，拔刃徒自分。不会赵少府，何时别奴群。乃知圣贤仕，端不与贱贫。¤
元-杨维桢-《览古四十二首（录三十四首）》@出关弃繻子，南征笑狂生。左右无黄发，淫夫挟之行。戮杀汉使者，君臣起大兵。尉佗羁汉绶，何曾请长缨。¤
元-杨维桢-《览古四十二首（录三十四首）》@董卓劫慈明，次以及伯喈。子龙独何人，啖笑却啀啀。高视梁砀上，片云卷而怀。古来高世士，尘埃岂能埋。¤
元-杨维桢-《览古四十二首（录三十四首）》@襄阳有高士，生产不曾治。何以遗妻子，鹿门有深期。籍籍齿牙论，龙凤名诸儿。诸葛拜床下，可是圯桥师。¤
元-杨维桢-《览古四十二首（录三十四首）》@我爱王怀祖，面壁受人骂。不比少掾时，瞋目答米价。褊中顿有容，坦之讵能过。桓桓大将军，汉业在出跨。¤
元-杨维桢-《览古四十二首（录三十四首）》@郭黁精术数，知晋必亡秦。逃秦远归晋，追兵杀亡臣。洛阳牛背叟，读书孝其亲。凉州未经破，先归忽如神。术人不灵己，哲士固全身。¤
元-杨维桢-《览古四十二首（录三十四首）》@要离爇妻子，大盗空沽名。峨峨南文山，光焰日月青。妇义终一醮，臣道无改要。宁戴一天死，不载二地生。尚怜广西地，有愧颜家兄。
元-杨维桢-《游虎丘与勾曲张贞居遂昌郑明德毗陵倪元镇各》@漾舟海涌西，坡陀缘素岭。陟彼阖闾丘，俯瞰千尺井。至今井中龙，上应星耿耿。居然辟历飞，残腥洗蛙黾。已知湛卢精，古愤裂幽矿。肯随鱼肠逆，寒锋助残猛。后来入郢功，勇志亦驰骋。丹台纳娟，金锤碎骨鲠。坐令金精气，龙虎散俄顷。花凝铁壁坚，木根山骨冷。何哉幽独魂，白日歌夜永。我从陶朱来，青山异风景。岂无西家儿，池头弄风影。五湖尚浮桴，烟波不须请。
元-杨维桢-《元夕与妇饮》@问夜夜何其，眷兹灯火夕。月出屋东头，照见琴与册。老妇纪节序，清夜罗酒席。右蛮舞袅袅，左琼歌昔昔。妇起劝我酒，寿我岁千百。仰唾天上蜍，誓作酒中魄。劝君饮此酒，呼月为酒客。妇言自可听，为之浮大白。
元-杨维桢-《玉莲曲为金陵张氏妓赋》@芙蓉出五沃，荡漾水中央。托根遍七泽，濯影照沧浪。亭亭立淤泥，静试岳井妆。使君青雀舫，夜夜宿花傍。为结明珰盖，覆此并头芳。洛妃解瑶珮，王子荐琼觞。饥餐玲珑玉，渴饮醍醐浆。白日忽成晚，粉面落秋霜。窟不结子，柔丝断藕肠。波寒沉獭伞，愁杀野鸳鸯。
元-杨维桢-《素云引为玄霜公子赋（玄霜，璜溪吕氏月台名》@清河美人姑射神，梦中认得梨花云。朝朝暮暮不肯雨，琼枝玉叶光轮困。靘妆不染胭脂水，轻歌欲遏鸾笙起。五花细马驮春风，罗带飘飖白鹇尾。柔情易逐彩霞空，半掩春衣嘶玉龙。九点峰前指归路，家住松陵东复东。桃叶桃根春已暮，又逐飞花度江去。梨园昨夜春雨多，回首孤飞在何处。何处孤飞去复来，直是玄霞百尺台。
元-杨维桢-《四景宫词》@漏痕新长莲花斗，龙池草色连沟柳。忆春还又怯春来，日日春情殢如酒。小床偷制锦回文，落地针声暗惊手。梦绕梁三白蝶飞，西园鼓子花开后。¤
元-杨维桢-《四景宫词》@金刀落雪瓜如斗，小殿风来水杨柳。凤窠长簟不成眠，窃饮君王千日酒。传宣今夜吹玉笙，十指红蚕捻轻手。三十六竿调未齐，小倚琉璃御屏后。¤
元-杨维桢-《四景宫词》@露下金盘湿星斗，池上乌啼千尺柳。秋题未写桐叶笺，春妆尚带桃花酒。十二帘开乞巧楼，小队金针穿好手。长生殿里记恩私，夜半牵衣挂楼后。¤
元-杨维桢-《四景宫词》@黛螺新赐量成斗，画眉日画青青柳。长得君王一笑看，眠文不敢朝欣酒。盘珠夜制衮龙衣，红冰笋软呵纤手。坐听灯人报晓筹，二十五声寒点后。
元-杨维桢-《古井怨》@井无水，荒龙死，水底喽喽话红鬼。仰天夜见黄姑星，长绳卷起天河水。
元-杨维桢-《金谷步障歌》@金谷水派银河流，金谷峙据三神丘。太仆卿君十二楼，花草不识人间秋。蜀江染丝红五色，紫凤衔丝终夜织。剪断鲸涛三万匹，天女江妃不敢惜。明珠量斛买娥眉，时时玉笛障中吹。红鸾翠鹊飞在地，香尘蹋蹋凝流脂。野鹰西来歌吹歇，踏锦未收风雨裂。楼前甲士屯如云，楼上佳人坠如雪。呜呼！董家郿坞金成泥，鬼灯一点燃空脐。齐州奴，何用尔，只须豆粥与萍齑。不见只今金谷底，野花作障山禽啼。
元-杨维桢-《鸣筝曲》@断虹落屏山，斜雁著行安。钉铃双啄木，错落千珠柈。愁龙啼玉海，夜燕语雕阑。只应桓叔夏，重起为君弹。
元-杨维桢-《和篇》@东方龙君嫁龙女，雷车彭彭载风雨。神奸夜邀髑髅语，碧草无光愁露渚。鲛宫绡寒珠泪泣，鸾裙行烟翠痕湿。阿环娇小不成妆，帝子霜田作汤邑。胭脂蒙土吹海腥，阳侯击浪玻璃声。湖边地皮薄如纸，长堤卷作长江水。
元-杨维桢-《修月匠歌》@天公弄丸七宝钿，脆如琉璃拆如线。月中斤人八万户，敕赐仙厨琼屑饭。什什伍伍入杳冥，妙手持天轻欲旋。斤斤宝斧运化钧，混沌皮开精魄见。羿家奔娥太轻脱，须臾蹋破莲花瓣。十二山河影碎中，轮郭重完冰一片。缥缈长悬玉臼飞，坚牢永结妖蟆患。封辞何用虮虱臣，功成万古蒙天眷。一归兰路不知年，兔子花开三万遍。
元-杨维桢-《梦游沧海歌》@东海之东，去国十万里，其洲名沧洲。地方五百里，上有琼涛玉浪，出没九岫如罗浮。风光长如二三月，琪花玉树不识人间秋。人鸟戏天鹿，昆吾鸣天球。橘子如斗，莲叶如舟。白凤如鸡，红鳞如牛。青瞳绿发紫绮裘，日夕洲上相嬉游。铁厓道人隘九州，凌风一舸来东沤。始青天开月如雪，锦袍著以黄金楼。楼中仙人睨物表，瑶笙引鹤缑山头。戏弄玉如意，击碎珊瑚钩。相招元处士，浩歌海西流。长梯上摘七十二朵之青菡萏，玉龙呼耕三万六千顷之昆仑丘。黄河青浅眼中见，海屋老人为我添新筹。
元-杨维桢-《嬉春体四绝》@燕子冲帘过，胡蜂采蜜归。折花香露湿，不惜绣罗衣。
元-杨维桢-《嬉春体四绝》@水暖鸳鸯渡，风寒燕燕楼。桃根与桃叶，都在曲江头。
元-杨维桢-《嬉春体四绝》@月过蔷薇架，雕鞍未到家。小娃犹殢酒，拦路夺人花。
元-杨维桢-《嬉春体四绝》@花气不成雨，莺声都是春。戎装飞上马，疑是汉宫人。
元-杨维桢-《湖上感事漫成四小句》@湖水碧于天，湖云薄似烟。鸳鸯不经乱，飞过岳坟前。
元-杨维桢-《湖上感事漫成四小句》@湖水明于镜，湖泥浊似泾。只应苌血在，染得水华青。
元-杨维桢-《湖上感事漫成四小句》@海峤浮西日，关梁转北风。苏卿书未返，愁杀雁来红。
元-杨维桢-《湖上感事漫成四小句》@将石星空堕，灵山凤不飞。惟余霸头水，东去复西归。
元-杨维桢-《与客登望海楼（二首）》@蜒子雨开江上台，江头野老不胜哀。蜃将楼阁宫中落，引旌旗月下来。保障许谁为尹铎，事谐无复问文开。可怜歌舞旧城阙，又是昆明几劫灰。¤
元-杨维桢-《与客登望海楼（二首）》@袅袅秋风起洞庭，银洲宫阙渺空青。客星石落江龙动，神马潮来海雨腥。弱水无时通汉使，赭峰何事受秦刑。远人新到三韩国，中土文明聚五星。
元-杨维桢-《席上赋》@萝洞兰烟绕烛徽，三更三点妓成围。鱼吹绿酒常双跃，雁列瑶筝不独飞。隔座送阄喧中射，当筵呼掺促更衣。鸡鸣乐极翻凄断，阙月纤纤照影归。
元-杨维桢-《悼李忠襄王》@罗山进士著戎衣，泪落神州事已非。百二山河惊易改，三千君子誓同归。天戈已付唐裴度，客匕那知蜀费祎。赖有佳儿功业在，东人重望捷淮淝。
元-杨维桢-《奉谢僦屋》@玉山长者有高义，乞与山人僦屋金。驷马一时皆上客，青娥三日有遗音。西山涌海当秋后，南斗流江入夜深。更报大茆张外史，兴来须抱小雷琴。
元-杨维桢-《怀玉山一首书珠帘氏便面》@五月江声入阁寒，故人西望倚阑干。珠帘新卷西山雨，第一峰前独自看。
元-杨维桢-《玉山以诗见招用韵奉答（二首）》@君泛脂江我泛娄，沙棠小桨木兰舟。醉吹铁笛珠帘底，端为风流刺史留。
元-杨维桢-《玉山以诗见招用韵奉答（二首）》@沧楼诗招箫史凤，莲艇或踏琴高鱼。卷尽芙容秋万顷，瀛洲信有玉人居。
元-杨维桢-《玉山草堂（蜀郡虞集隶颜，遂昌郑元祐为记）》@爱汝玉山草堂好，草堂最好是西枝。浣花杜陵锦官里，载酒山简高阳池。花间语燕春常在，竹里清樽晚更移。无奈道人狂太甚，时□红袖写乌丝。玉山主人清且妍，标格噭々中仙。对花时复得诗句，爱客每能挥酒钱。寒镫巢雪歌暖响，春水桃源放画船。我将载酒即相觅，与尔醉倒薰风前。
元-杨维桢-《小蓬莱（赵子昂篆颜）》@仲瑛所藏《步虚词》四章，青城虞翰林所作。仙风道气，可厕之杨许间洞玄隐文也。仲瑛藏于玉山小楼，余遂扁之曰小蓬莱，为书《小游仙》四章于后云。东华尘又起瀛洲，十屋今添第几筹。阿母西来骑白凤，蛾眉相见不胜秋。¤
元-杨维桢-《小蓬莱（赵子昂篆颜）》@麻姑今夜过青丘，玉醴催斟白玉舟。莫向外人矜指爪，酒酣为我擘箜篌。
元-杨维桢-《小蓬莱（赵子昂篆颜）》@会与毛刘共学丹，丹成犹未了尘缘。玉皇敕赐西湖水，长作西湖水月仙。
元-杨维桢-《小蓬莱（赵子昂篆颜）》@西湖仙人莲叶舟，又见石山移海流。老龙卷水青天去，小朵莲峰共上游。
元-杨维桢-《浣花馆联句（吴兴赵雍仲穆篆颜，馆之主人顾》@大厦千万余，小第亦云甲。
明-杨文卿-《宿山寺遇雨》@独抗尘容过梵宫，残阳犹自拖微红。黄牛下坂前溪雨，绿竹摇窗曲径风。石露危崖山骨出，水流深涧地喉通。绳床兀坐清无寐，满耳蛙鸣芦荻中。
明-杨文卿-《晓发京都》@俗吏曾随计吏来，可堪复别凤城隈。清时自辟公孙阁，此日虚经郭隗台。夹路笙簧山鸟哢，向人颦笑野花开。倚风南望沧江渺，拟上高堂寿一杯。
明-杨文卿-《旧沧州铁狮二首》@独倚遥空据道周，颓墉顽铁两悠悠。不辞瓦石形应丑，为换人民恨未休。沆瀣饮残犹枵腹，烟云压重自昂头。真成久视仙人分，看尽豪华逐水流。¤
明-杨文卿-《旧沧州铁狮二首》@草埋金马没铜驼，到处遣踪《麦秀歌》。聚铁何人成错误，长年见汝欲摩挲。吼风泣雨萦愁剧，负燕冠雅受侮多。我意转销作农器，买牛耕稼夕阳坡。
明-杨文卿-《秋日送曾公子实卿之延安书扇头》@车马翩翩送汝行，离愁遽逐海云生。三杯篱落菊花节，一路蛩螀豆叶声。荒草浊河连古戍，悲笳明月动山城。鲤庭趋后劳相报，婚嫁如今累尚平。
明-杨文卿-《经盐山废县》@何年移置青齐道，遗壤颓墉犹四围。白露满田牛上冢，淡烟浮庙草钩衣。客过都当瓦砾后，鹤来岂止人民非。秦宫汉殿亦兴废，天地无穷哀雁飞。
明-杨文卿-《过郭林宗墓》@曾披汉史羡冥鸿，身脱虞罗汉已终。遥望仙舟悲逝水，独留荒冢泣寒蛩。碑欹有字腰垂断，树老无枝腹半空。不敢折巾强自附，为君沽酒酹秋风。
明-杨循吉-《都下将归述怀》@鄙人自从三月来，腹心久已病症瘕。晨兴至午尚不食，夜枕呻吟睡尤寡。萧然一榻但高卧，虽有心曲谁与写。有人谓我病如此，何不抽身向林野。一闻此言即再拜，谁有爱人如此者。久知山水淡有味，渐觉功名轻可舍。况今一病已到骨，兼与世事多痄疨。病人自合卧活命，安能奔走还骑马。大凡决事在己心，谋之朋友恶乎可。乘今秋至天渐凉，定买扁舟向南下。诸君请自各努力，余非引高毋诮骂。
明-杨循吉-《答王君》@王君悯我将南归，赠我以诗兼以酒。忽言我实无所病，托以图归诒朋友。谓君知我不易逢，乃此相疑一向否。君以我乐山林耶，我非忘世爱陇亩。衙门晨入酉始出，力不能支空叹愀。上章得请诚幸甚，向天再拜头屡叩。小臣蒙擢布衣内，第以进士恩太厚。仪曹四月百无补，空食廪禄颜可丑。不因抱病无奈何，岂敢飘然去官守。君言我意在为文，妄欲求闲营不朽。人生奇伟在事业，自局儒酸亦何有。我今且去君亦行，凄风枯林月当九。君有高幢盛仆马，我有空车载鸡狗。出城分路两不同，一就官途一林薮。恐君谓我非病归，不惜叨叨为君剖。
明-杨循吉-《初食杨梅》@杨梅本是我家果，归来相对叹先作。往来南北将十年，久不餐汝几忘却。忆从年少在吴中，食以成伤难疗药。年年端午即有之，街头卖折先附郭。初间生酸带青色，次见熟从枝上落。吴侬好奇不论钱，一味才逢倾倒橐。生时熏蒸喜烈日，所怕狂风阴雨雪。有红有白紫者佳，大如弹丸圆可握。生芒刺口易破碎，到牙甘露先流腭。黄船奉贡昼夜走，数枚出赐惟台阁。其余官小那得预，说着江南怀颇恶。吴人盐蜜百计收，不知本味终枯涸。肉存液去但有名，夺以酸甜无可嚼。我今到家又遇夏，正是高林雨方濯。满盘新摘恣狂啖，十指染丹如茜着。细思口实亦小事，其来乃以微官博。使余不有故山归，安得香鲜列惟错。人生百年有适意，忍口劳劳何所乐。
明-杨循吉-《寄贺故人新受河间学职》@别君无几闻君选，知在河间更喜欢。花绕郡城皆芡藕，味多乡物是鱼鳗。在京故旧通书易，按部尊官责礼难。请得俸粮休别用，多抄经籍老来看。
明-杨循吉-《新治小轩成》@费将心力治斋居，细竹移来叶尚疏。雪白蛎光铺槅眼，鸦青布色染帘裾。规模别出经营外，景物新呈晦没余。髹壁正防童稚污，粉墙还待友朋书。今宵才是题诗起，此席方为宴客初。前郭后村无旷地，相过莫怪不宽舒。
明-杨循吉-《金山寺避暑望雨作戏效玉川子体》@山中日日望雨至，立向山头看云气。今朝且喜雨果来，阴云成片当天坠。云之来兮奇且特，有如推山而至遮尽半天黑。黑云上有白云行，白白黑黑兮重复轻。不知黑云是风白是雨，白云多处先沾注。云中雨脚略可观，数条当天大如柱。此云先自北方起汗漫，只谓太湖中来返头看。忽然风自东向来，却把西方之云尽吹散。众人观者都言苦，日日望雨又不雨。幸得一片云，推来自天北。须臾变作大云，有黑亦有白。令人观之恐怖生，若要作雨不如此不得。雨未至兮雷先鸣，惊人不须用多，只一声魈肝鬼胆不知在何处，世上亦有奸人立不住。树头萧萧风作闹，如今却是雨真到。吾且闭门高坐看汝落，落到三日五日也不恶。
明-杨循吉-《鹅湖口大风雨》@溪风恶如虎，力与林木斗。其声一何猛，掩耳不敢受。兼以疾雨至，昏黑迷白昼。偶然在中途，非前亦非后。重重加覆盖，舟小还易漏。自晨直至暮，不容一伸脰。昏昏蒙被眠，一任蓬且垢。村墟断往来，酒食无可售。幸有二三子，清谈首相辏。不然独高卧，愁寂谁与救。古人曾有云，终朝不飘骤。何为连日夜，启绪乃弗收。客子何足道，田间稻方秀。三叹不可言，只恐明日又。
明-杨循吉-《次日风不止》@风乃天之威，可有不可弄。如何两昼夜，赫赫操柄用。小舟亦何力，乃欲当鼓动。况在四野间，号怒声亦纵。蓬苫尽翻飞，捞摘疲仆从。客子不敢起，卧久筋骨痛。衾裯冷如泼，双脚尽僵冻。早炊告将及，乏米自探瓮。幸有文字携，曾不废吟诵。晴明坐可待，日影来隙缝。人居忘道途，于兹复淹壅。因忆向所经，一一皆成梦。
明-杨循吉-《除夜杂咏》@岁除当此夜，洒扫事匆匆。井上皆封草，门前尽画弓。祠堂神影挂，客座佛筵崇。撒豆祈儿疾，存炊忌釜空。辟瘟烧术暖，承俗燎柴红。启箧新衣振，除尘旧室攻。买饧迎灶帝，酌水祀床公。春帖题乡究，年书诵学童。插笾皆柏叶，戏火有梨筒。残历收年尽，深缸洗腊终。市闤骄物贵，邻里馈糕通。未识他州节，于斯异与同。
明-杨循吉-《残雪》@残雪经时久，常闻檐溜声。谓晴阶又湿，疑雨日还明。地背融偏后，宵寒冻复成。不妨留莫泮，借尔照书楹。
明-杨循吉-《抄书》@沉疾已在躬，嗜书犹不废。每闻有奇籍，多方必图致。手录畏辛勤，数纸还投弃。贸人供所好，恒辍衣食费。往来绕案行，点画劳指视。成编亦艰难，把玩自珍贵。家人怪何用，推却从散离。亦蒙朋友笑，既宦安用是。自知身有病，不作长久计。偏好固莫捐，聊尔从吾意。有子虽二人，未知谁可遗。我但要披阅，岂复思后世。逢愚聚亦散，贤必能添置。区区虑远心，何其错为地。不如供目前，一卷有真味。
明-杨循吉-《题书厨上》@吾家本市人，南濠居百年。自我始为士，家无一简编。辛勤一十载，购求心颇专。小者虽未备，大者亦略全。经史及子集，无非前古传。一一红纸装，辛苦手自穿。当怒读则喜，当病读则痊。恃此用为命，纵横堆满前。当时作书者，非圣必大贤。岂待开卷看，抚弄亦欣然。奈何家人愚，心惟财货先。坠地不肯拾，坏烂无与怜。尽吾一生已，死不留一篇。朋友有读者，番当相奉捐。胜遇不肖子，持去将鬻钱。
明-杨循吉-《咏阳山云泉庵大石奉和诸公同游联句之作》@伟哉此阳山，有石俟歌诵。形将冰块截，势与莲花共。仰观一何高，登涉不可鞚。鸟飞必徊翔，云出自腾滃。孤圆外成峤，空朗中含洞。瘦如辟谷良，清若食蚓仲。深思殆天设，乍至令人恐。浓萝作垂阴，寒泉滴为冻。戴庵亦颠危，携觞更交综。耳胁或骈扌费，勤拳时独送。巍巍上少并，森森下多从。荒厓始谁开，倒树谅非种。在兹三吴间，当以九鼎重。崇岩借冠冕，卑峦听提控。劳呼猿固匿，被压松堪讼。曲躬始得门，侧身还入弄。拂苔劣容眠，收乳兼资用。志犹记秦馀，材曷遗禹贡。立久气湿袍，啸高声答瓮。论年越殷周，言时晦唐宋。一为佛者居，永作游人奉。病宜谧著史，寐称抟养汞。四方传不诬，诸公评切中。临谷足还酸，乘巅目偏纵。支颐讵厌看，极口难竭讽。鬼凿手须胼，鲸负背应痛。东岱徒小鲁，西华缪推雍。悬磬风发明，香炉烟结供。曝沙伏灵鼋，食岗停远凤。是知隆拔群，所贵秀合众。偷余殿容榱，就隙亭阁栋。枯藤蔓穿窍，长蛇舌撩缝。轻盈受指弹，玲珑脱泥壅。芾拜本无忝，羽撼争得动。栽培稀尺闲，构架靡寸空。炎伏凉自生，清秋月堪弄。林深必赖烛，岚酷能作齆。星光犹立芒，龙吟殊叶。岭狮驯已宾，阜狞敢与哄。久嗟隔胜赏，频劳落清梦。即欲营终栖，其奈怀微俸。
明-杨循吉-《见白发》@料应白发有来时，三十登头似未宜。愁已生根从汝摘，老先呈态要人知。莫劳晓日梳千下，终见秋霜起一丝。若道只因诗故白，邻翁元不会吟诗。
明-杨循吉-《秋夜雨中》@一阵复一阵，萧萧忽然至。空堂灯火昏，卧听惟独自。何哉人世间，有此恶滋味。能令伏枕人，百计不能寐。一般听雨愁，天下无可譬。郁郁沉沉然，探怀却无事。
明-杨循吉-《松江道中纪事》@余生信多厄，浩叹命可嫌。二年不出门，日白夜有蟾。云何此举棹，风雨随相淹。嗟人孰无友，钱子吾所欣。遥遥松江道，劳苦亦已厌。始自发松陵，赫赫晨飙严。桥门水西吸，吸舟向堤粘。舲人纷运篙，堕者几欲歼。心惊不得坐，起视衣皆沾。幸矣免亡失，私庆自理髯。顾此皆官夫，一死事岂纤。人间列法网，更乃议口佥。无端负重责，何苦伤吾恬。自从入舟来，梦怪神不懕。况乃四多风，窗破纸若秬。薪炉向榻置，聊以充帷。于征既七日，云间堞方瞻。言归一何速，墨突信未黔。晓迈三十里，仰视日已崦。风颠浪如马，缆断犹挥銛。中流去飞疾，冰楫人争拈。北牵返南骛，似拔蛟尾潜。役甿尽逃散，蔽彼村宇觇。支吾不可使，遗弃空牌签。因之发长喟，俛然理有占。此固鞭挞齐，乃费口语谵。但我既嗜逸，早识藜藿甜。所获良已多，贵势宁得兼。此心甘无尤，终不撼冷炎。田沟水呜咽，助我鸣渐渐。朱泾暮雪下，凄风刮刚镰。啁啾集饥乌，萧瑟敲枯蒹。冬温乃愆候，霰雹真良砭。晨兴肆远望，缟野皆堆盐。三泖冻无波，九峰高没尖。清冷乏灏气，贮此天地奁。掬来与人吃，亦可疗久痁。穷游不终否，果见日色暹。经墟复历镇，时或矗酒帘。船将鼓笛具，缶有鹅鸭腌。尚可供一醉，醉倒酒可添。贫贱固多役，未得安闾阎。近游亦不易，平溪藏险憸。苏松路何有，棘若行陆鲇。赋造合尔薄，辞禄诚非廉。园居近修筑，草屋新始苫。残冬积苍翠，松竹粗满檐。归欤诫游历，请下君平帘。
明-杨循吉-《初春山居还城却寄支硎僧院》@好山不著诗人句，辜负浮岚翠满空。梅子蜕花春事半，雨声追冷昨宵中。来寻茗碗梯幽阁，却上篮舆别远公。白发渐添身老大，何缘佳兴逐东风。
明-杨循吉-《湖上》@湖上鱼吹细沫行，湖边花草足风情。田分日影阴晴别，水合天光上下清。颇怪病身逢酒健，久留眵眼待山明。农家识是游人过，竞拥篱头送橹鸣。
明-杨循吉-《荣公还金山》@十年不出山，一游即千里。问师何处来，固亦偶然耳。人言人闲好，自爱岩谷里。红尘日扑面，洗眼无清水。孤身本何将，一钵乃生理。来既无所牵，去亦谁能止。昨闻檀越船，风帆欲南指。别我从此逝，飘飘白云履。我观世间人，孰不为身使。唯师乃不然，来往由自己。归及枇杷熟，忆我青林底。
明-杨循吉-《琼上人还万寿寺》@京国几时留，匆匆两月周。禅从逆境打，衲到暑天收。作礼辞僧伴，挑包上客舟。将何偿此役，速拣好山游。
明-杨循吉-《旦公往宝积寺》@古庙石湖边，为僧今几年。开堂小游戏，出世大因缘。生死一梦耳，江山常炽然。遥知末句子，不肯向人传。
明-杨循吉-《果前堂南归》@云水飘然一老僧，头颅种种貌棱棱。人间正果修将满，天下名山遇即登。向外见来终不实，从前学得是无能。此归莫向舟中结，且卧随身七尺藤。
明-杨循吉-《送楚岩往支硎山》@昔有支公者，曾为此山客。至今石磴上，犹存马蹄迹。寒泉出傍涧，散漫流不息。何人作大字，笔势甚奇特。岩岩圆通殿，飞构烂金碧。春来香火盛，倾城出游适。施钱日满钵，来往恒络绎。世人竞刀锥，于此乃不惜。我当少年时，一岁尝一即。提携随父兄，娱览常至夕。别来已几时，何啻十年隔。此山是名山，先从晋时辟。非有高行僧，何堪主其席。今师遂当往，远续前人迹。我今何以赠，小偈聊塞责。切烦大士前，我为启胸臆。慧眼无不观，是物皆润泽。如何不见我，困此尘俗役。愿垂杨枝露，洒我一点滴。不愿官禄高，不求财宝积。但愿尘劳中，早脱奔走厄。无灾复无难，居家作禅伯。保此清净正，永离种种色。与师结晚交，来著登山屐。
明-杨循吉-《鄂首座还山》@病中承数过，清话一炉香。对食同甘菜，忘形不下床。壁问间笠破，门外倚藤方。惆怅明朝别，何人访闷乡。
明-杨循吉-《严长老归宝积寺》@黄芦宝积寺，创自镜禅师。佛殿已百岁，僧房今六支。洞庭山入牖，笠泽水通池。他日吾将到，来题壁上诗。
明-杨循吉-《净公住东隐》@山水谁不爱，顾乏能游人。浙中本多胜，石秀而泉淳。向者虽一到，终是居官身。抱官游山水，味自不相亲。今子遂当往，我亦解朝绅。相从岩谷里，以子为依因。子有旧草履，我有新葛巾。滴泉与片石，务搜天所珍。
明-杨循吉-《政公虎跑开堂》@人生何事大，惟有生与死。此事苟不明，枉作真男子。政公自吴来，其目定如水。我以为有道，延入禅室里。朝谈复暮说，句句堪入耳。相知岂独我，亦有吴太史。及今当南还，虎跑其所止。我作送行偈，且依世人礼。伏请石田翁，证明吾与尔。
明-杨循吉-《吴中普门长老乞语》@普门在何处，莫向海门寻。只此吴城中，便有紫竹林。古以水与月，而赞白衣士。举头即见月，掘地即得水。朴哉明长老，今往住普门。济度说已尽，我复将何言。虽然无可言，愿且举水月。月在水中明，此理分明说。
明-杨循吉-《百花庵主见访》@一春高卧只垂帘，说著浮名病又添。闻道百花庵可住，他时借我读《华严》。
明-杨循吉-《先舅大中府君己亥岁尝制十四咏寿宝林褧老师》@维此鼓声何所起，击之则有本寂然。此声既以击乃生，当其不击声何在？用手执捶以击鼓，三者和合始有声。如是究竟声所缘，非手非捶非鼓义。智人在在勤修习，于一击顿证菩提。观彼鼓声成立相，本自不生那有灭。我愿仁者亦如是，不以声观一切声。昼安夜安随在安，长享耳根清净乐。
明-杨循吉-《禅灯》@法体光明无障碍，譬如灯火破群昏。一灯能作百千灯，百千灯自一灯化。自百千灯照一室，其光无坏亦无杂。如是乃至一灯照，一室所见光亦然。百千灯多一灯少，而其光体实不异。是故我今持此灯，愿献宝林尊者前。长令获此大光明，与彼迷生作前道。
明-杨训文-《春日游真常观》@携琴偶独来，寻幽入芳树。林深鸟声寂，坐久澹忘虑。振衣下崇冈，斜阳在归路。
明-杨训文-《寄石仲文》@故人别后复如何，不寄新诗到薜萝。贾谊书成何日上，张衡愁比向时多。江城木落霜连地，泽国天寒水不波。重约明年秋八月，紫薇花底共鸣珂。
明-杨训文-《赠友》@与子分携后，星霜二十年。重逢惊老大，惜别更留连。花落春江雨，鹃啼绿树烟。幽怀浩难写，愁堕酒尊前。
明-杨一清-《将至凉州》@雉堞连云十里城，将臣开府此屯兵。山连虎阵千年固，地接龙沙一掌平。塞上马嘶春草绿，村中人和凯歌声。只因边徼无烽火，忘却关山是远行。
明-杨一清-《五月七日先皇帝忌辰次涯翁先生诗韵》@白头攀望鼎湖弓，犹忆含香侍从同。周咏恩深余《湛露》，虞弦响绝更薰风。伤心遗诏龙沙外，注目宸容豹尾中。六载归朝无寸补，轻车空踏软尘红。
明-杨一清-《希大司马扈驾至淮安便道过江访余石淙精舍感》@停云回首意如何，杨子江头一棹过。老去多情怜水石，闲来开眼看风波。门墙旧侣雕应尽，灯火通宵话转多。更约扁舟和月宿，荻花深处听渔歌。
明-杨一清-《嘉靖四年奉诏督师西征再蒙温旨有赵充国马援》@西北风尘帝顾多，老臣承诏出岩阿。便宜欲上赵充国，矍铄还非马伏波。十乘戎行新节钺，三边精采旧关河。极知君命如山重，感激浑忘两鬓皤。
明-杨彝-《蚤起》@一声残角数声鸡，南斗高悬北斗移。多少行人度关去，东方曙色尚凄迷。
明-杨玉香-《答林景清》@销尽炉香独掩门，琵琶声断月黄昏。愁心正恐花相笑，不敢花前拭泪痕。
明-杨渊海-《缺题》@半纸功名百战身，不堪今日总红尘。死生自古皆由命，祸福于今岂怨人。蝴蝶梦残滇海月，杜鹃啼破点苍春。哀怜永诀云南土，锦酒休教洒泪频。
明-杨子器-《早朝诗（十四首）》@残月朣胧欲五更，禁门候立万灯明。君王静对铜人坐，一夜斋宫数漏声。
明-杨子器-《早朝诗（十四首）》@九重天上六龙飞，御气氤氲拂太微。凤阁西头明月在，清光还照侍臣衣。
明-杨子器-《早朝诗（十四首）》@向曙趋朝玉佩和，露华满地湿绯罗。更番奏对银台罢，听得西班唤六科。
明-杨子器-《早朝诗（十四首）》@参差台殿接烟霄，履舄交加万国朝。门上优伶呈法曲，太平腔板合鸾箫。
明-杨子器-《早朝诗（十四首）》@警鞭卷起肃朝班，月色清寒禁漏残。仙仗平分听奏事，举头不敢闯龙颜。
明-杨子器-《早朝诗（十四首）》@仙漏迢遥隔绛霄，两行银烛照趋朝。鼓声才歇钟声动，不放朝官过御桥。
明-杨子器-《早朝诗（十四首）》@彩云飞拥翠华春，寒耿疏星照紫宸。晓向承天门外望，过桥多少谢恩人。
明-杨子器-《早朝诗（十四首）》@晓风吹动角端旗，仗外祥光绕赤墀。忽听殿头宣内阁，独承密旨退朝迟。
明-杨子器-《早朝诗（十四首）》@彩云飞绕凤凰楼，帘卷屏开见玉旒。西殿钟声朝已落，满天星斗未曾收。
明-杨子器-《早朝诗（十四首）》@朝行分正从，睿藻耀文章。月直树无影，风清花有香。挈壶司水火，鞮鞻奏宫商。阙左棕亭下，朝回候早堂。¤
明-杨子器-《早朝诗（十四首）》@禁门开始入，城观迥难攀。仗马矜骖乘，宫鸦学卷班。曙云藏北斗，晴雪见西山。肃穆垆烟外，珊珊响佩环。¤
明-杨子器-《早朝诗（十四首）》@平旦曈昽瑞霭浮，曙星送月下西楼。画衣遥入迎仙跸，黄伞高擎覆采旒。鸾帚拂尘花雨霁，霓旌曳影柳风柔。太平无事春如海，天保歌长乐未休。¤
明-杨子器-《早朝诗（十四首）》@晓天宫阙挂星河，鱼钥传回凤辇过。云拥蓬莱通御气，雨晴太液起恩波。鼓严正促千官入，鞭静犹闻禁卒诃。衙退殿头幢节下，花阴满地逐鸣珂。¤
明-杨子器-《早朝诗（十四首）》@满地霜华衬短靴，禁城阴处晓频过。金笼内使教鹦鹉，玉勒蕃奴制骆驼。八面楼西明月在，万年枝上庆云多。重闻奏事言何事，郎省无缘上谏坡。¤
明-杨子器-《早朝诗（十四首）》@天街云骑拥青騧，明月参差印帽纱。簇仗旌旗相掩映，报班钟鼓未停挝。晨光隐约通三殿，和气氤氲满万家。朝下迥无人语杂，早莺啼出内园花。
明-杨子器-《世祖》@那吒城内起楼台，万朵宫花次第开。见说南朝好儿女，远随帝玺渡江来。
明-杨子器-《成宗》@宝刹新妆法事修，五台新刹欲同游。六宫侍女知多少，太后床前早扣头。
明-杨子器-《武宗》@五花殿上锦筵收，换着春衣打步球。近日君王□□□，承恩多喜更多愁。
明-杨子器-《泰定帝》@请得西僧作帝师，君王拜跪不曾辞。宫娃亦有沙弥相，争得君王看片时。
明-杨子器-《明宗》@上都宫女貌如花，妆束分明学内家。闻说怀王来接驾，筵前重整旧琵琶。
明-杨子器-《顺帝》@练槌{髟圭}髻紫头绳，金绣云肩翠玉缨。学舞天魔才摆队，长安又领接番僧。
明-杨子善-《江上秋怀》@水国风高木叶霜，满舟山色入荒凉。小孤残照收江左，大别寒烟锁汉阳。新饭软炊菰米白，浊醪香泛菊花黄。故乡千里空回首，云树茫茫鬓发苍。
明-杨子善-《书怀》@舵楼空阔望京华，芦荻江枫岸岸花。山色淡浓昏雾薄，水光浮没夕阳斜。故乡鸿雁书千里，远浦牛羊屋数家。边塞柳营多苜蓿，石田空忆旧桑麻。
明-妖鼠诗-《鼠歌》@天地小如喉，红轮自吞吐。多少世间人，都被红轮误。
明-妖鼠诗-《又歌》@去去去此间，不是留侬处。侬住三十三天天外天玉皇为侬养男女。
明-妖巫女-《缺题》@莫道君为山海主，山海笑谐谐。园中花谢千万朵，别有明主来。
明-姚道衍-《石经山》@峨峨石经山，莲峰吐金碧。秀气钟太题，胜概拟西域。竺坟五千卷，华言百师译。琬公惧变灭，铁笔苍苍石。片片青瑶光，字字太古色。功非一代就，用藉万人力。流传鄙简编，坚固陋板刻。深山地穴藏，高从岩洞积。初疑神鬼工，乃著造化迹。延洪胜汲冢，防虞犹孔壁。不畏野火燎，讵愁藓苔蚀。兹山既无尽，是法宁有极。如何大业间，得此至人出。幽明获尔利，乾坤配其德。大哉弘法心，吾徒可为则。
明-姚道衍-《送友人之松江得曙字》@潮来沙碛平，月落海门曙。汀蒲转风叶，堤柳摇烟絮。江头春可怜，天涯人独去。有歌送君行，无酒留君住。雪浪没沙鸥，云帆出江树。回首读书堆，青山不知处。
明-姚道衍-《宿福智精舍怀南邻张羽来仪》@我客怅无依，君居欣在迩。清谈夕散归，独卧松轩里。露香槛前桂，月色池上水。怀尔正沉沉，不知暮钟起。
明-姚道衍-《蠡口夜归》@日没渡口昏，水风著人热。渔灯带萤火，微光互明灭。舟人报水程，路远行欲歇。故山不分明，目尽心力绝。遥想山中人，待人仍待月。
明-姚道衍-《茶轩为陈惟寅赋》@千苞凛冰雪，一树当窗几。晴旭晓微烘，游蜂掠芳蕊。澹香匀蜜露，繁艳照烟水。幽人赏咏迟，每恨残红委。
明-姚道衍-《访震师不遇》@波澄一溪云，霜红半山树。荒烟满空林，疏钟在何处？不遇采樵人，复抱孤琴去。
明-姚道衍-《和徐一夔游龙山杂赋（二首）》@翛翛一禅宫，楼台隐金碧。松关掩呗音，花龛锁云迹。群僧礼祖余，香灯自长夕。¤
明-姚道衍-《和徐一夔游龙山杂赋（二首）》@出崦不逢山，长江波渺渺。落日下遥汀，寒云翳沙鸟。延伫目难穷，孤帆来树抄。
明-姚道衍-《初春晚坐南轩喜王山人过访》@春阳势未舒，林深暮还冷。开轩怅久坐，独对青松影。石龛沍闲云，苔井响寒绠。惊客鸟翻翻，照佛灯耿耿。华畾辱远过，杂遝破幽静。临风笑语温，道念心已领。谅惟高世士，元非玩光景。遥送出林扉，新月悬西岭。
明-姚道衍-《晚步》@晚步出门去，林端见新月。牛羊下岭来，疏钟何处歇。行行且复伫，遥对西山雪。
明-姚道衍-《白蚬江阻风夜宿江口兼怀徐贲》@颠风江渡难，停穞依茭葑。涛烟翳暝光，滩月侵寒梦。渔归候火明，凫眠忌芦动。遇险更思君，陡觉离愁重。
明-姚道衍-《题友鹤轩图》@幽人适野意，崇轩起山隈。凉风响涧木，晴霞明砌苔。荆扉夕不掩，多应放鹤来。
明-姚道衍-《琴台》@崇台起云岑，夫差日游宴。七弦石上弹，闲花落余片。风清松答响，烟茸草成荐。至今想余音，泠泠散秋院。
明-姚道衍-《百花洲》@水滟接横塘，华多碍舟路。波红晴漾霞，沙白寒栖鹭。缘汀渔网集，隔渚菱歌度。不见昔游人，风烟自朝暮。
明-姚道衍-《上方》@莲宫据山椒，岧峣去天咫。风香花雨新，僧行白云里。幽沉树乐静，萧散烟钟起。人登石路迷，依依缘涧水。
明-姚道衍-《浒溪》@青山两岸分，夕渡舟横口。夏雨欲生莲，秋风先到柳。声残烟寺钟，香余茆店酒。相见无别人，唯逢耕钓叟。
明-姚道衍-《师林精舍遇盈师夜坐》@空林长掩关，闲云去无迹。偶来值禅侣，清谈忘永夕。坐久磬声沉，空堂一灯寂。
明-姚道衍-《鸡鸣歌》@金壶漏残霜满屋，鸡鸣喈喈乌尚宿。征夫才起促行装，马为驾鞍车整毂。鸡罢俄闻鼓角悲，别妇出门双泪垂。妇牵夫袂话归日，愿学鸡鸣不失时。
明-姚道衍-《车遥遥》@车遥遥，行人心忙疑路迢。黄尘眯目神更乱，红雨点衣魂欲消。车声似与啼声续，羊肠难比愁肠曲。沙头酒家不少留，匆匆碾破平芜绿。妾身愿同杨叶轻，春风千里随车行。
明-姚道衍-《栖乌曲》@哑哑乌，结巢庭树枝。去年庭树官尽伐，主人不忍乌巢移。城上月明金柝罢，临风遥望乌来归。乌不归，主应恼，非是嗔乌情义少。愿汝结巢田野间，莫恋他家树枝好。
明-姚道衍-《题观音岩》@高阁凌虚如履地，长江万里来无际。世人可到不可留，只许禅僧深夏住。乱帆来往逐云飞，隔岸淮山拥翠微。大士岩间常宴坐，一灯夜照客船归。
明-姚道衍-《采薖为余唐卿赋》@余君抱奇言不夸，种菜拟学元修家。临溪筑庐竞诛草，傍路樊圃多编葭。长镵短夋自成列，不与文笔相交加。畦界条条任衡缩，沟浍一一随纡斜。种多不减三十品，分苗撒子时无差。溉灌未能亲抱瓮，设计巧欲为翻车。一畦既传渤海薤，五色更接东陵瓜。新菘脆美初斫脍，嫩瓠肥白才燅豝。马齿忽惊齐发苋，牛乳始识骈垂茄。芳心缠丝恶网蛛，老叶画籀欣涎蜗。自能垦土不芜秽，便可应候登柔嘉。长奴芟夷脚自赤，老婢采撷头还髽。不令筐筥混葵藿，反任鼎俎兼鱼虾。莼羹自适颇豪迈，可办何咄嗟。谁云小摘畏伤指，我欲大嚼尝摇牙。何时携杖叩君室，且需木耳并槐芽。苟能真率见情亲，奚鄙酒薄兼尊污。一餐自足饱空腹，岂特姜桂烹鸡鴐。丈夫不能知此味，五鼎日食成淫奢。君今措事慕诸葛，蔓菁随处为生涯。
明-姚道衍-《山行》@山前雨晴山后阴，权篱花繁萝径深。烧烟无数人家少，樵子两三来远村。断桥流水不可度，落日孤猿空候吟。
明-姚道衍-《晚过狮子林》@无地堪逃俗，乘昏复到林。半山云遏磬，深竹雨留禽。观水通禅意，闻香去染心。叩门惊有客，想亦为幽寻。
明-姚道衍-《重经常熟县》@巨邑当吴北，官无接送劳。水多归海近，城半在山高。僧寺余庭柏，人家尽野蒿。重游逢日暮，惆怅促回舠。
明-姚道衍-《题张山人适乐圃林馆（二首）》@开牖依林樾，迢迢去市遥。翠低承雨竹，绿碎受风蕉。夕岭还侵户，春流欲断桥。主人缘爱客，时为出山瓢。¤
明-姚道衍-《题张山人适乐圃林馆（二首）》@一轩开小圃，近水更悠然。杏栋萦花雾，芸窗宿篆烟。竹藏鸠子晡，苔衬鹤雏遥。此地多风景，幽深似辋川。
明-姚道衍-《秋日重游穹窿山海云精舍（二首）》@迢递青村外，崎岖紫逻间。过林才见日，到渡不逢山。一室依岩险，双扉傍竹闲。曾看云际鹤，向暮独飞还。¤
明-姚道衍-《秋日重游穹窿山海云精舍（二首）》@地远尘难到，人家半隔溪。放禅还候磬，起晓却凭鸡。云度随山窈，泉行趁涧低。披丛寻藓壁，更为刻新题。
明-姚道衍-《日暮沙上口号》@寂寂村深路，人家尽掩扉。平沙萦鸟篆，疏树络云衣。无兴从南去，多情向北归。老年行履倦，宿不待斜晖。
明-姚道衍-《题画》@小小板桥斜路，深深茅屋人家。竹坞夕阴多雨，桃源春暖多花。
明-姚道衍-《张山人适见访暮归口号》@隔水茅堂尘静，临溪松户时开。烟碧涧边非草，云白山前是梅。琴为知音一曲，酒缘得意多杯。今日乘骖且去，明朝带鹤重来。
明-姚道衍-《春月西溪即事（二首）》@云断山峰远远，树回溪路斜斜。酒旗风扬村店，牛衣日晒田家。唤妇鸠藏密竹，引雏鸭聚圆沙。人晚权歌归去，争先去折汀花。¤
明-姚道衍-《春月西溪即事（二首）》@人家半依沙觜，舟子长停岸足。杨柳三株五株，桃花一簇两簇。斜阳澹澹牵黄，远水盈盈涨绿。老翁忘却投纶，因看晴鸥对浴。
明-姚道衍-《龙川宫》@琳宫虚爽接微垣，玉树阴森隔市喧。日转松坛人影寂，春回花殿鸟声繁。仙乘风去开圜室，云带龙归锁洞门。福地年来犹落寞，人间消息底须论。
明-姚道衍-《京口览古》@谯橹年来战血乾，烟花犹自半凋残。五州山近朝云乱，万岁楼空夜月寒。江水无潮通铁瓮，野田有路到金坛。萧梁事业今何在，北固青青客倦看。
明-姚道衍-《喜陈冕广东回京》@诗满行囊兴未穷，来时还与去时同。鸥波窈窈孤云外，马路迢迢夕景中。衣润尚含榕叶雨，带香曾著荔花风。那知此日龙河会，却话听猿过峡东。
明-姚道衍-《寄虎丘蟾书记》@闻道蟾公似赞公，一瓶一钵寄山中。云封萝屋长疑雨，泉响松岩半是风。履破只缘行脚久，囊空非为作诗穷。遥思短薄祠前夜，共听寒钟出涧东。
明-姚道衍-《题平坡寺》@平坡杳杳挹西湖，径断樵行败叶铺。泉落石河深愈急，云归沙树远疑无。夜堂风静纾帷幔，晓井霜寒响辘轳。那得余生辞世网，卷衣来此日跏趺。
明-姚道衍-《舂暮与行书记过师子林》@偶同看竹过林庐，素抱欣从此日舒。浅碧云虚泉落后，孤红霞澹涧芳余。放禅时至钟鸣室，施食人回鸟下除。胜地每嫌山水隔，不因乘兴到应疏。
明-姚道衍-《全室禅师使西天竺取经回朝奉和》@竺乾万里归来日，庭下松枝已向东。皓皓庞眉逾雪白，翩翩毳衲带云红。昙花瑞现传天界，贝叶文翻进帝宫。千手大悲增意气，护龙河上舞春风。
明-姚道衍-《闻雁》@鸣雁为离群，余哀度水云。那知故乡夜，亦似客中闻。
明-姚道衍-《送昂上人游洞庭诸山》@西风飞锡度如舟，来向湖山作胜游。七十二峰青一色，君看何处独宜秋。
明-姚道衍-《题薛澹园墨竹》@澹澹烟中映夕曛，疏疏石上拂晴云。展图却忆西冈夜，坐听秋声亦有君。
明-姚道衍-《题倪云林墨竹》@开元寺里长同宿，笠泽湖边每共过。谁说江南君去后，更无人听《竹枝》歌。
明-姚道衍-《题幻住山居图》@万叠青山万叠云，乱泉流处路微分。岭猿凄断人愁听，只隔烟萝便不闻。
明-姚道衍-《秋蝶》@粉态凋残抱恨长，此心应是怯凄凉。如何不管身憔悴，犹恋黄花雨后香。
明-姚道衍-《与笑轩晚过颖山精舍》@偶同禅友到林中，竹院深深小径通。斜日在山人散后，乱蝉疏柳自秋风。
明-姚道衍-《宿幻住草庵（二首）》@草庵寂寂住城西，寒夜重来乐旧栖。谯鼓无声更漏永，满林残月听鸟啼。
明-姚道衍-《宿幻住草庵（二首）》@一灯长夜佛前明，庭树枝多宿鸟争。野外霜寒人未起，林僧肃肃又经行。
明-姚道衍-《登金山寺寄甘露湛源长老》@三度来登多景楼，妙高台上始能游。长江如练山如画，独倚阑干笑白头。
明-姚道衍-《徐园看花已落》@自笑寻花独后期，残红粘砌绿萦枝。寻常日对犹多恨，况是斜风暮雨时。
明-姚道衍-《独庵老人自题像赞（在京师崇国寺）》@看破芭蕉桂杖子，等闲彻骨露风流。有时自把龟毛拂，只得虚空笑点头。
明-姚粦-《原州夜哭》@壬辰固原州，七月九日夜。悲风挟奇响，飘萧绕官舍。始闻唱吁喁，答和幽呜乍。陡如天哭倾，万声向耳泻。能令旱雷涕，足使壮心怕。须臾传鼓急，灵州败军下。甲骑五千人，一战死宁夏。更为侧耳听，秦声属垣榭。推胸乱更点，跳地动兵架。极痛远模糊，情语杂号哑。父伤老莫终，妻悲我空嫁。兄弟相悲吟，手足安所借。别有儿女啼，似将总督骂。骂绝声更哀，鸡鸣不肯罢。明日边骑来，捷书覆黄帊。
明-姚粦-《帆影阁为僧照渊作》@片席出林杪，惊碍阁树枝。划空争鸟疾，抱水受风迟。却认此身住，翻看彼岸移。欲分衣上冷，交臂短窗时。
明-姚粦-《周绮生移居》@篱落借春城，盘纡觅路生。瓶花携旧蝶，邻树唤新莺。粉院宜妆好，虚窗叶句清。寻常门外草，一倍搅人情。
明-姚粦-《送郁文茂赴新宁州幕》@佩刀曾说梦中悬，南趁邕州下濑船。秦吉了能传讼语，那投猺肯纳官钱。荔房摘供漙红露，榕树排衙染绿天。蛮幕有时趋大府，隅应和郝生篇。
明-姚旅-《金陵社集诗（一十六人三十二首）集鸡笼山》@苑城遗迹尽烟霞，草色登台起暮笳。地卷豹湖埋帝辇，山横雉堞抱人家。风来百舌听经鸟，露泣胭脂坠井花。估贩还寻芳乐路，酒帘不动夕阳斜。
明-姚旅-《送游元封》@相知不相见，相见即离歌。欲吐别来事，逢君醉日多。严霜束高树，落日卷寒波。况此送归客，其如乡思何。
明-姚旅-《琅琊道上》@鲁酒犹堪醉，琅琊奈可栖。荒村花不笑，残日树含凄。城郭黄沙外，人家古西墓。唯余霜月夜，乌似白门啼。
明-姚旅-《夕佳楼》@托意聊西岭，岚阴过水浓。烟能添晚翠，霞亦胜朝容。客散楼头月，人间野水钟。于兹远尘侣，倦鸟每相从。
明-姚旅-《诸朋好郊饯作》@平生不喜饮，今日醉尊前。别意无浓澹，临歧共黯然。草头鱼子雨，花外鹧鸪天。莫道辞家苦，难消是此筵。
明-姚旅-《赋得秋鸿送客》@候气向鄱阳，星河掠桂香。冲霜怜羽白，催叶渡江黄。顾影成佳侣，将云束远装。他乡有离别，撩恨绮尊傍。
明-姚旅-《春日》@为怜春欲尽，临水赛琵琶。罗袂萦垂柳，空舟载落花。尊欹眠绿草，日下半平沙。各抱幽情去，争桥回狭斜。
明-姚旅-《囊山雨夜集》@寺如蜂舍挂崔嵬，尊酒偏宜向暮开。春雨灯前僧共话，麻姑道上客初回。窗蕉叶响时清耳，林橘花香夜到杯。不是吾曹耽胜事，杉关竹院冷苍苔。
明-姚旅-《辟支岩》@选胜藤萝更上攀，龛岩一点翠微间。江城作斗蹲平地，海水如云贴远山。茶灶堪消今日福，酒杯仍值野僧闲。同游幽僻同猿鸟，不到昏钟不肯还。
明-姚旅-《杨子曲二首》@遥望隔水人，只见隔水树。知郎未出门，乌在树头住。
明-姚旅-《杨子曲二首》@望郎犹见树，日落浦烟迷。还知郎宿处，乌在树头啼。
明-姚旅-《山家（次忠州）》@水尽重重客路，山开处处人家。粉璧斜衔落照，朱帘半卷桃花。
明-姚旅-《山家（次忠州）》@柏叶麝餐云暖，柳枝鸟踏烟寒。稚子出墙看客，隔篱犬吠衣冠。
明-姚纶-《水月舫（二首）》@新绿溶溶涨暖香，春来无处不风光。移舟夜向湖边泊，分得花阴月半床。
明-姚纶-《水月舫（二首）》@卧倚兰桡酒半醺，月寒波冷夜初分。无端羌笛风前起，吹断梅花梦里云。
明-姚纶-《团扇仕女》@浓黛消香淡两蛾，花阴试步学凌波。专房自倚倾城色，不怕凉风到扇罗。
明-姚汝循-《晚归田庐》@纡曲春山路，行来日已昏。萧然茅宇内，不尽白云屯。犬吠初生月，人归半掩门。一杯灯影下，幽思共谁论。
明-姚汝循-《雨后行园》@山园积雨后，步屟惜余春。柳似酣眠客，花如倦舞人。啼莺上乔木，迸笋过比邻。韶景行看尽，嬉游可厌频。
明-姚汝循-《秋日闲居》@曲巷人踪少，闲门秋草深。露香催酒兴，月皎逗琴心。园果纷堪摘，池莲冷欲沈。重阳佳节近，风日快登临。
明-姚汝循-《宿三山别业》@秋深寒露候，地僻水云乡。落日枫千树，残霞雁几行。桂香清小院，蛩语近匡床。自卧沧洲稳，逾憎世路忙。
明-姚汝循-《柏坊驿题壁》@风雨萧萧滞客程，荒亭独宿峭寒生。今宵羁思知多少，听尽千山堕叶声。
明-姚山-《雨后官舍谩成》@雨歇凉生风入扉，日长官舍客来稀。竹窗破梦人初起，松院新晴鹤试飞。花落残红知蝶少，树垂重绿见春归。客怀无事难消遣，闲对青山看夕晖。
明-姚氏-《即事（二首）》@晚烟翠出草亭斜，曲曲深村小筑家。几点病鸥眠夜月，半林残雪照梨花。
明-姚氏-《即事（二首）》@帘卷轻寒春帐空，梦残芳草雨催风。隔窗阵阵声偏急，狼籍庭前一夜红。
明-姚绶-《折枝芙蓉》@芙蓉花，隔江水，美人盈盈几千里。何年濯锦堕新红，水面西风吹不起。我欲牵之在木末，方舟翻愁江水阔。芙蓉花，似人面，柳眉不在秋时见。墨池为尔闲写生，鸳鸯锁合长生殿。重咨嗟，芙蓉花，掷笔浩歌行踏沙。
明-姚绶-《洛阳陌》@马上相逢处，春风在洛阳。陌头杨柳色，一一断人肠。
明-姚文奂-《以爱汝玉山草堂静七字分韵诗成者五人得汝》@仲春会桃源，青年映霞举。道人吹铁笛，主者捉玉麈。野航晨不渡，溪渔来何许。欹坐蟠根阴，匡庐故仙侣。众宾各雅兴，辞适忘尔汝。怀哉张李辈，明月在空渚。复念东海迂，云林夜来雨。
明-姚咨-《送人游句曲》@凫舄鹤袍辞世纷，望三峰下礼茅君。祈年欲啖金光草，好道宁披玉检文。绝絺琳宫当日见，上方清磬隔花闻。山中倘遇陶弘景，愿乞松风与白云。
明-姚咨-《赠邓为山》@移家远就古城隅，流水春来日满渠。踪迹已同贞士隐，殷勤不废古人书。当窗鸟语开帘后，泛几晴光洒翰初。五十为儒方自得，肯从京洛趁长裾。
明-姚咨-《山台晓望怀仅初不至》@客舍起常早，旷然思远游。弥伤岁华晚，来眺高台秋。落叶满山径，寒风吹敝裘。夫君独不至，湖水空悠悠。
明-姚咨-《郊居自遣》@前溪烟水路漫漫，长日郊居性所欢。老去自知双鬓改，春归一任百花残。闲窗寂寂晴丝绕，高树阴阴鸟梦寒。学《易》由来谙物理，惯将消息静中看。
明-瑶华洞仙-《偶作》@天葩小院敞银屏，鹊散天河逗客星。欲识别来幽意苦，晚峰长想黛眉青。
明-叶砥-《送乡友王俊杰南归（四首）》@猎猎霜风洒鬓华，停车话别柳边沙。尔兄新调阳关戍，老我先淹青海涯。天际朔云分雁影，江南春事迫梅花。封题不了羁孤意，一一相烦说到家。¤
明-叶砥-《送乡友王俊杰南归（四首）》@君来备达乡闾讯，君去凭传旃寓情。世世纷纷秋后叶，亲知落落晓来星。中年鬓怯风霜白，先陇松怜雨露青。妻子伶俜深在念，临歧无怪太叮咛。¤
明-叶砥-《送乡友王俊杰南归（四首）》@白云狼藉旧林丘，旃泊天涯十五秋。壮气崆峒三尺剑，浮生滟滪一扁舟。栖栖无乃骥伏枥，郁郁有如鱼中钩。造物倘于人借便，掉头卸却虱兜鍪。¤
明-叶砥-《送乡友王俊杰南归（四首）》@故人喜自故乡来，便促归程转恼怀。载雪拟过扬子渡，望云直指越王台。几家乔木询无恙，诸老流风愧不才。想及到时春酒熟，黄萱堂上寿觞开。
明-叶广居-《和铁厓《西湖竹枝》@水长西湖一尺过，湖头狂客奈愁何。鲤鱼吹浪杨花落，听得橹声归思多。
明-叶蕙绸-《哭琼章妹（二首）》@妆台静锁向清晨，满架琴书日覆尘。一自疏香人去后，可怜花鸟不知春。
明-叶蕙绸-《哭琼章妹（二首）》@生别那知死别难，长眠长似夜漫漫。春来燕子穿帘入，可认雕阑锁昼寒。
宋-叶见泰-《古诗赠方希直》@吾友方济宁，其人世希生。有如炎燉之雪，曙天之星。平生特立不徇俗，穷年矻矻，惟究心乎羲文周孔之遗经。一旦起作郡，卓然为群黎之怙恃，列牧之仪刑。九原长往不可作，使人思之泫然双涕零。我言济宁今不死，济宁有子字希直，外焉才华已绝世，内焉持敬恒惺惺。往年我谒宋太史，见之座右爱其风。神秀发目光，如月双眉青。太史文章擅中土，东播逾若木，西流入麋泠。每称希直禀间气，旁驰余子犹以清渭临浊泾。太史犹巨钟，而我犹寸莛。我诵芜陋辞，一一为我侧耳听。只今远行不可觌，送入樊笼相过使我洒泪如醉醒。握手尘市中，顾影两蛉。雄文细字塞巨帙，咄哉著述能尔馨。振袂快读不可了，雅辞宏论开心扃。其显遏云汉，其幽通窈冥。赡如戈甲积晋库，奇如盘鼎镌商铭。丽如勾芒青春布花卉，壮如隆丰白日驱雷霆。千流万派怒奔放，终然帖帖趋东溟。顾我敛退余，守口动如蝇。今日得子文，耽诵不暂停。有如赤日途，解渴得楚萍。又如藜藿肠，忽咀五侯鲭。琐琐彼何人，乃工月露形。划然周廷睹巨燎，光影不复窥微萤。嗟哉希直执经太史门，闻礼济宁庭。以文比行行益峻，持以用世不啻如养生之谷粟，济疾之参苓。胡乃避处东海裔，坐阅晦朔雕荛蓂。我欲其为不朽计，铓锷淬砺重发硎。至音讵能秘，锡鸾答和铃。直须上追虞书媲周雅，岂肯下比秦誓方鲁駉。于以作《春秋》之羽翼，为《礼》、《乐》之藩屏。嗟哉载道器，孰谓在世犹刍灵。上帝阅世悯斯文，宁复下取敕六丁。水为江汉星作斗，镌之金石垂千龄。
明-叶杞-《感衷二十四韵（记脱脱征高邮召还事）》@贡赋通重译，耕桑被九垓。欻惊氛膋满，不谓岁时催。丞相兴师出，纶音降使开。紫泥封五采，黄道绕三台。烨烨宣光业，桓桓李郭才。阵云连朔野，庙略定风埃。香糯江南饷，葡萄垅右醅。马群金匼匝，毳帐雪毰毸。剑动彭城溃，珠还甓社来。长驱危破竹，密令疾衔枚。王者征无战，群雄势欲摧。忽闻君命召，竟勒将旗回。中夏捐鸡肋，清朝隐鸩媒。义声从此逝，锐气一时灰。天迥威弧弛，城孤画角哀。火狐翻啸聚，海鳄复喧豗。款附真遗患，除封实戏孩。民情犹耿测，天讨尚徘徊。忧愤飞神爽，疮痍映泪腮。衮衣徒倚注，肉食自舆佁。河汉明如洗，昆仑岂易颓。孰矜黄鹄志，羞上野鹰台。微效宁无念，篇诗信漫裁。霜晴野空阔，独立望蓬莱。
明-叶杞-《挽樊参政（讳执敬）》@中台侍御新参省，南纪妖星正合围。主将向来推右族，汉人那得预戎机。戈麾落日先身死，云惨青山未骨归。惟有鄂王双宰木，岁寒流水远含辉。
明-叶杞-《挽杨员外（讳乘）》@太息南冠久陆沉，百年风节见于今。王嘉不就公孙诏，朱泚宁移秀实心。辽海有灵归夜月，荒原无树着秋吟。不知江汉新降鬼，曾忆天朝雨露深。
明-叶杞-《挽杨左丞（讳完哲）》@马首星河半壁天，东南保障岂徒然。越陀新拜中朝命，吴会重颁至正年。故土未归师竟老，长城虽坏□能全。碧梧池上蹲孤凤，他日应惭义鹘篇。
明-叶杞-《挽余忠愍公》@淮江风急鸟蛇空，特立旌旄板荡中。万里孤悬班定远，满城忠烈汉臧洪。琼林星汉回文运，皖国云山誓武功。尚忆绣衣行部日，遗民挥涕浙河东。
明-叶权-《感遇》@花暗重门燕绕梁，珠帘高卷郁金堂。香云缥缈来青琐，初日玲珑照宝妆。蜀锦昼长铺翡翠，吴绫春暖卧鸳鸯。含情饮恨风流尽，笑杀罗敷自采桑。
明-叶权-《燕》@何幸栖君玳瑁梁，蔷薇花下趁余香。愿教春色年年在，不惜双飞日日忙。
明-叶权-《听查八十琵琶》@新声不及郁轮袍，空拨皮弦挂锦绦。独向月明弹一曲，白头双泪落秋涛。
明-叶纨纨-《秋日睡起感悟》@睡余晚色上，四壁蛩声啾。凉月满庭白，寒灯一点愁。眇眇犹若梦，恍惚又谓起。醒梦若俱非，不知何所似。慨然长叹息，生死即如此。
明-叶纨纨-《送妹琼章于归》@昼堂红烛影摇光，箫鼓声繁绕玳梁。频传帘外催妆急，无语相看各断肠。鸾台宝镜生离色，鸳带罗衣惜别长。香霭屏帷凝彩扇，风轻帘幕拂新妆。新妆不用铅华饰，梅雪繇来羞并色。倾国倾城自绝群，飞琼碧玉惊相识。相顾含情泪暗弹，可怜未识别离难。遥遥此夜离香阁，去去行装不忍看。欲作长歌一送君，未曾搦管泪纷纷。追思昔日同游处，惆怅于今各自分。昔日同游同笑语，依依朝夕无愁苦。春阁连几学弄书，秋床共被听风雨。更忆此时君最小，风流早已仙姿袅。雪句裁成出众中，新词欲和人还少。往事悠悠空自思，从今难再不胜悲。休题往日今难再，但愿无愆别后期。别后离多相见稀，人生不及雁行飞。杳杳离情随去棹，绵绵别恨欲牵衣。恋别牵衣不可留，张帆鼓吹溯中流。可怜此去应欢笑，莫为思家空自愁。
明-叶纨纨-《秋日偶题》@一番摇落一番嗟，咫尺天涯梦里家。莫道秋来不憔悴，满庭都是断肠花。
明-叶纨纨-《哭亡妹琼章（二首）》@病里俄惊报讣音，狂风号野正凄阴。归来哭向残妆处，冷月寒花泪滴深。
明-叶纨纨-《哭亡妹琼章（二首）》@别酒同倾九日前，谁知此别即千年。疏香阁外黄昏雨，点点苔痕尽黯然。
明-叶向高-《题方正学先生祠堂》@燕歌一夜满都城，大内罘罳火彻明。无复看书延侍讲，仍传天语劳先生。两朝事往君恩在，十族烟销诏草成。为问精灵何处是，雨花台畔子规声。
明-叶向高-《歌风台》@泗水亭边御辇过，只今人说汉山河。风云独护兴王地，父老争传击筑歌。酒散夕阳宫树冷，台临春岸野花多。最怜楚舞情愁绝，遗恨千秋尚不磨。
明-叶向高-《林宗伯见示春曹即事诗依韵奉答》@纶扉重入几星霜，此地相传有病坊。中使频来催拟旨，门官随到报升堂。虚言政事归三府，但见文书列两房。昼漏已沉初下直，看移日影下宫墙。
清-叶小鸾-《早春红于折梅花至偶成（红于，侍儿名）》@迟迟帘影映清宵，日照池塘冻欲消。公主梅花先傅额，美人杨柳未垂腰。纱窗绣冷留余线，绮阁香浓绕画绡。试问待儿芳草色，阶前曾长翠云条？
清-叶小鸾-《昭齐姊约归阻风不至》@寒炉拨尽烬微红，漠漠红云黯碧空。离别遂如千里月，归期偏怅一帆风。愁边花发三春日，梦里年惊两鬓中。雨雪满窗消未得，定应握手几时同。
清-叶小鸾-《春日晓妆（丁卯，十二岁）》@揽镜晓风清，双蛾岂画成。簪花初欲罢，柳外正莺声。
清-叶小鸾-《己巳春哭六舅母墓上（即张倩倩）》@十载恩难报，重泉哭不闻。年年春草色，肠断一孤坟。
清-叶小鸾-《雨夜闻箫》@纱窗徙倚倍无聊，香烬熏炉懒更烧。一缕箫声何处弄，隔帘微雨湿芭蕉。
清-叶小鸾-《别蕙绸姊（二首）》@岁月惊从愁里过，梦魂不向别中分。当时最是无情物，疏柳斜阳若送君。
清-叶小鸾-《别蕙绸姊（二首）》@枝头余叶堕声干，天外凄凄雁字寒。感别却怜双鬓影，竹窗风雨一灯看。
清-叶小鸾-《咏画屏美人（二首）》@庭雪初消月半钩，轻漪月色共相流。玉人斜倚寒无那，两点春山日日愁。
清-叶小鸾-《咏画屏美人（二首）》@红深翠浅最芳年，闲倚晴空破绮烟。何似美人肠断处，海棠和雨晚风前。
清-叶小鸾-《送蕙绸姊（二首）》@丝丝杨柳拂烟轻，总为愁人送别情。惟有流波似离恨，共将明月伴君行。
清-叶小鸾-《送蕙绸姊（二首）》@绿酒盈尊未及衔，那堪津树引征帆。情知此别难留住，相对无言湿杏衫。
清-叶小鸾-《游仙诗（琼章亡后，仲韶梦青衣小鬟持寄）》@可是初逢萼绿华，琼楼烟月几仙家。坐中听彻《凉州曲》，笑指窗前夜合花。
清-叶小鸾-《仙坛奉呈泐师》@身非巫女惯行云，肯对三星蹴绛裙。清吹声中轻脱去，瑶天笙鹤两行分。
清-叶小鸾-《将授戒再呈泐师》@弱水安能制毒龙，竿头一转拜师功。从今别却芙容主，承侍猊座沐下风。
元-叶颙-《读宋徽宗北狩龙沙赋忍听羌笛落梅花乐府》@一声羌笛咽龙沙，万里燕云独梦家。吹入中原都是恨，如何只怕《落梅花》。
元-叶颙-《春雨晚霁》@东风吹雨作丝轻，驾勒余寒放晚晴。满地湿云收未尽，一帘花影不分明。
元-叶颙-《述怀》@貌古何妨笑语新，宁忧勋业镜生尘。芙蓉雾下三更月，檐葡风前七尺身。偶尔忘怀非造理，或然闭目独凝神。老身迂懒无迎送，高卧从人话隐沦。
元-叶颙-《春晓》@数点滋花雨未干，弄晴红日上阑干。杏花梢上风微动，着意吹人也不寒。
元-叶颙-《感怀》@天步艰难日，人情向背秋。愁无医世术，喜免抱官囚。发愤寻青史，消愁数白鸥。草庐诸葛辈，幸出为时谋。
元-叶颙-《月夜梅边即事》@香裹寒云满溪，月明津渡人迷。梦入江南旧路，夕阳流水桥西。
元-叶颙-《与故人序别》@六尺形躯消瘦，十年故旧西东。试问市桥官柳，近来几度春风？
明-叶正甫妻-《寄衣》@不随织女渡银河，每到秋来几度歌。岁岁为君身上服，丝丝是妾手中梭。剪刀未动心先碎，针线才缝泪已多。长短只依元式样，不知肥瘦近如何。
明-叶之芳-《观海》@海碧何冥冥，空光连太清。白云飞不过，红日落还生。去鸟难分影，遥山安可名。何当借鳌背，载我向东行。
明-叶之芳-《入新安溪》@可怪新安水，舟从石上行。不风秋暮冷，无月夜深明。古本何年偃，危湍几处惊。千寻犹见底，曾数越江清。
明-叶之芳-《宿景光父》@白露下疏牖，萧条秋夜凉。入门君未寝，明月在藜床。贫贱元同病，飘零只独伤。不堪闻蟋蟀，久已怨离乡。
明-叶之芳-《别楚生二首》@同君楚水别，独向晋陵归。秋叶霜中尽，寒帆海上稀。城荒衰草遍，山远夕阳微。最是添愁处，天边一雁飞。¤
明-叶之芳-《别楚生二首》@归人南国去，乡路入江烟。远树低山郭，寒潮没渚田。长风飘薄暮，短日傍残年。萧索难为别，惟应故旧怜。
明-叶之芳-《暮春送别卷为韩八题（韩，蜀人，自楚还蜀中》@河梁日暮罢离尊，送尔西游去故园。湘渚月明春饮马，巴江花落夜猿闻。青山易堕天涯泪，芳草空销远客魂。何事不归长寄食，路旁谁更惜王孙。
明-叶子奇-《杨褒忠公墓》@步出城南门，来吊褒忠墓。墓高三四尺，棠梨已无树。昔人重忠节，尸祝掞崇宇。自从兵甲兴，万物散风雨。碑为攻城炮，屋作临冲柱。凄凉今日事，岂异金源苦。冢傍新骨多，狼籍相撑拄。饥乌啄人肠，飞过淮河去。
明-叶子奇-《过磊石》@洞庭五月凉气多，轻风卷浪生微涡。小船挂帆不荡桨，后船来和前船歌。月白船头大鱼出，天青水底悬星河。千里故人不在眼，有酒欲饮将如何。
明-叶子奇-《上院判（十四韵）》@浩荡风云气，英雄虎豹姿。飞霜看下令，甘雨望兴师。破的千人骇，横戈万马驰。虎豹开列校，龙节镇边陲。城晓霜清角，天秋月满旗。山河百战外，人物再生时。细柳春营肃，崇莲夜漏迟。威行知不犯，事定契无为。公议皆归德，深恩欲颂诗。自惭生也晚，况复数逢奇。李早汾阳识，苏求太尉知。热非炉上炙，天笑井中窥。大业今伊始，偏城岂足羁。会须盟券铁，勋业冠彤墀。
明-叶子奇-《过严先生钓台》@君为利名隐，我为利名来。羞见先生面，黄昏过钓台。
明-叶子奇-《湘中怨》@帝车从此去，不见帝车回。日日登台望，湘江白浪来。
明-叶子奇-《懊恼曲》@绿珠酒半酣，吹笛对明月。金谷楼正高，万骑已如雪。
明-叶子奇-《流连乐》@欢乐自我事，岂复关汝家。不知问何罪，惊侬张丽华。
明-叶子奇-《徽严道中》@经行古官道，何处有人家。时见荒山脚，一川荞麦花。
明-叶子奇-《塘上闻兰香》@大谷空无人，芝兰花自香。寻根竟不见，茅草如人长。
明-叶子奇-《寄履斋》@凿池取青天，鱼向天上游。夜静风不波，一痕山月秋。
明-叶子奇-《题花木翎毛画（二首）》@海棠花未开，枝上春禽语。东风几何时，满地飞红雨。
明-叶子奇-《题花木翎毛画（二首）》@濛濛花上雾，五月海榴红。幽禽哢晴昼，叶底听惺憁。
明-叶子奇-《岳阳晚兴（四首）》@落日秋天鸿雁，长洲烟水蒹葭。沅澧尚留兰芷，武陵难觅桃花。
明-叶子奇-《岳阳晚兴（四首）》@洞庭万顷秋月，君山一点晚烟。安得幅巾无事，酒船吹笛江天。
明-叶子奇-《岳阳晚兴（四首）》@暮雨渔村春溟，晓霜枫叶秋酣。人世花开花落，山光湖北湖南。
明-叶子奇-《岳阳晚兴（四首）》@长天秋水一色，落日青山半衔。雁浦烟波渔笛，龙阳风雨归帆。
明-叶子奇-《漫兴》@功名富贵两亡羊，且尽生前酒一觞。多种好花三百本，短篱风雨四时香。
明-叶子奇-《隐居》@苍石红泉少隐家，牵牛延蔓绕篱笆。不知满径秋多少，凉露西风淡泊花。
明-叶子奇-《己亥元日寓舍独坐对雨》@清坐无憀独客来，一瓶春水自煎茶。寒梅几树迎春早，细雨微风看落花。
明-叶子奇-《复次仲修韵》@春风村巷淡如秋，细雨和云点点愁。正是别魂招不返，落花流水下溪头。
明-叶子奇-《寨上过重九》@客子光阴似水流，西风吹老菊花秋。今年不用登高去，人在青山最上头。
明-叶子奇-《壬寅重九》@白雁风高落木洲，人间岁月水东流。山城又是当吹帽，数点黄花冷淡秋。
明-叶子奇-《题张原琛蓬窗》@银丝鱼鲙碧芹羹，曾记扁舟越上行。今日小轩风味似，满川风雨看云生。
明-叶子奇-《县舍即事》@朝日开衙暮散衙，略无一刻及春华。偶过县舍坡陀外，随分春风领菜花。
明-叶子奇-《岳州歌》@绿波晴漾白鼍池，郭外人家有酒旗。客思独如杨柳树，春风愁绪万条丝。
明-叶子奇-《宿白羊湖》@客思官程意转迷，湘江南去草萋萋。待寻无树人家宿，免得中宵谢豹啼。
明-叶子奇-《寓玉清观》@径草微微护浅沙，小山丛竹玉清家。牵牛延蔓无多碧，点缀秋光一两花。
明-叶子奇-《长沙水陆洲》@长沙城西湘水流，客来城下系孤舟。隔江几树残杨柳，留与啼乌伴白头。
明-叶子奇-《南唐故址》@唐主宫垣集暝鸦，垣边几座野人家。尚余一片繁华地，宜种红蓝内苑花。
明-叶子奇-《天岳新居（二首）》@道院僧居相与邻，绿阴门巷不生尘。落花飞絮无情绪，只解年年断送春。
明-叶子奇-《天岳新居（二首）》@茅斋新卜小山东，野竹盘根旧有丛。柔绿近抽三两个，便能摇影向春风。
明-叶子奇-《桃花流水（《龙泉十八景》之二）》@渔郎得事无藏机，桃源遂使人间知。武陵老仙亦欠事，水流却遣飞花随。此间别有天一片，松萝漠漠开烟霏。外人无用问服食，胡麻饭熟芜菁肥。
明-叶子奇-《石门茅屋》@藤萝抱石门自牢，茅屋谁怕秋风高。落花芳草共幽独，清风白昼何萧骚。山中无地着野马，世间万事如牛毛。不见崇墉贮歌舞，春风容易长蓬蒿。
明-一愚贤公-《送叶明斋如京》@伤君远行迈，白日何凄其。微阳漏林光，稍稍照人衣。天高鸟垂翼，风紧花落枝。荒台俯流水，万里长相思。
明-一雨法师-《山中书怀》@谷幽略似百花潭，山水新奇颇尽探。见客未能酬礼数，逢人强半笑痴憨。欲将多宝融成塔，聊借群花暂作庵。晓起急磨锄芋?，春来先制采桑篮。婆娑月底看丛桂，潦倒风前种石楠。反舌正当逢夏五，众狙不复怒朝三。香涂刀割身能忍，蘖苦饧甘舌尽谙。泛水凫珣皆得意，采香蜂蝶未忘贪。孤寒卒岁能消遣，佛法何人肯荷担。坐倚琅玕春寂寞，谩言吾道在江南。
明-一雨法师-《山行》@闲花历历鸟关关，盘过斜溪更入山。身到孤峰心亦住，却嫌流水出人间。
明-一雨法师-《香阴》@山中多药苗，往往发香气。不知采药人，曾嗅此香未？
明-一雨法师-《贺九岭晚归》@半月足未出，空林叶渐稀。偶随秋草去，便趁晚云归。路逼沙穿履，松明影照衣。行行转山峡，已见竹间扉。
明-一雨法师-《春日焦山阅楞严》@一枝悬笠处，三月聚粮时。日出人初醒，春深燕不知。细风梳石发，新水扈江篱。未入空王室，冥然尚有疑。
明-易恒-《清明约友游昆山（二十四韵）》@是日期而至者五人，不期而至者一人，期而不至者二人，袁校书子英、余道士复初。实洪武十五年壬戌闰二月十六日。老逢节序感流年，聊复追游愧昔贤。政以渐当修禊日，也宜仍咏舞雩天。人时并值良难继，童冠相随亦足怜。耐可襟怀重吊古，何烦羽翼远游仙。寺因效祐称题胜，境出关荆点染玄。尘世流光嗟百五，浮图幻界诧三千。海门翠割蓬莱股，地轴苍擎太华颠。危石堕云争一发，瘦筇削玉过双肩。行厨傍午开僧阁，啼鸟留春近客筵。载酒犹问字，挂巾萧散类逃禅。寓形宇宙何今昔，知己朋游孰后先。道士步虚辞折简，校书写韵摭遗编。采芳未许芝同茹，结佩空期璧共连。谷应雄谈惊鹤梦，潭惊长啸起龙眠。青山若与斯文契，白日宁于我辈延。造次雪盈明镜里，等闲霞散落花前。巨灵忽负鳌头矗，旧鬼潜悲马鬛迁。碑蚀文章苔浸渍，偶迷翁仲草芊绵。乌鸢蝼蚁俱成累，钟鼎山林各自便。万井村墟空杼轴，半楼风月尚秋千。杂英疏薄无多好，新柳纤柔有底妍。略见愁随身外遣，谩凭句就醉中联。乘时物色从教在，即事风光岂偶然。蹑霡归来清不寐，筠窗细写白云篇。
明-易恒-《题钱思复曲江草堂》@浣花寂寞钟山远，今见风流在曲江。八十仪刑今有几，三千辞赋总无双。屋头秋老凌霜树，竹下春闲听雨窗。好向两村寻旧隐，月轮峰下涧飞泷。
明-易恒-《挽吴孟思》@学古得名谁与齐，白头南国尚凄凄。漆书已负成蝌蚪，石鼓空传出宝鸡。半夜旅魂山塔静，百年春梦□□低。湖山怪尔归何晚，直待花残杜宇啼。
明-易恒-《鹿城隐居（卢熊所居）》@避俗庞公隐鹿门，鹿城静亦绝尘喧。钓缘水北菰蒲渚，窗俯江南桑柘村。书蠹字残翻汗简，石鱼铭古刻洼尊。地偏舟楫稀来往，独有烟潮到岸痕。
明-易恒-《遣兴》@生也无涯信有涯，幽情谩自惜芳华。每怜修洁听诗鹤，难遣低斜篆壁蜗。境熟不疑身是妄，虑澄始觉梦成赊。晚晴看遍江头水，流尽西林一片霞。
明-易恒-《次沈生江村韵》@一径渔樵外，孤亭水树间。池春芳草合，庭午落花闲。僧为征诗至，儿因贳酒还。卷帘看野色，微日下柴关。
明-易恒-《钱塘筑城过西湖述怀二首（乙亥八月）》@人间秋色易萧条，湖上风光更寂寥。龙井阴时应有剑，凤台空后不闻箫。修眉愁澹初三月，画舫歌残第六桥。坐看两峰千古并，蓬莱几见海尘漂？人民城郭是耶非，几度徘徊有所思。雷火已焚杨琏塔，劫灰又见汉家池。岳王墓下石如马，伍相祠前云若旗。物色由来关气象，尽抛金甲定何时。
明-易恒-《中秋对月（三首。丁未）》@一览清厓万里过，百年秋兴此时多。鲛童袂薄遗珠泪，织女机寒湿凤梭。鹤语不知人是否，乌啼数问夜如何。江湖莫动鱼龙寂，应有凄凉及钓蓑。¤
明-易恒-《中秋对月（三首。丁未）》@耿耿孤光海上流，几家空想大刀头。欲探蟾兔应无迹，始信山河总是愁。白露丹枫寒自化，清霜白骨烂谁收。此身若有双凫舄，不向人间叹九州。¤
明-易恒-《中秋对月（三首。丁未）》@冰壶出水净无波，不著漂漂一苇过。鼓角声沈知夜寂，梧桐叶尽觉秋多。年侵容鬓烦霜雪，凉到衣裳惜芰荷。只恐桂花零落尽，空留清影自婆娑。
明-易恒-《晓过黄山书所见》@海门日出破江昏，潮入中流砥柱分。白石不消千古雪，乱鸥忽起半沙云。香粳红粟来吴饷，犀甲戈船到水军。最是黄山风水阔，莫教吹笛恼龙君。
明-易恒-《睡起》@睡起唤茶犹未醒，强将物色与诗裁。杨花易遣为萍去，春梦难冯化蝶来。草信无名生自得，鹭知有性立还猜。出门一笑忘情景，濯足清江坐碧苔。
明-易恒-《游上方小酌僧舍》@上方气压湖山胜，老我登临思惘然。一鸟影沉秋水外，千峰势断夕阳前。清尊白发酬今日，画舫朱帘记昔年。独倚危阑重吊古，荒台樵唱起苍烟。
明-易恒-《述怀（时年八十二）》@雁信无冯蝶梦讹，寥寥空望远人过。家如明月圆时少，肠似游丝断处多。垂白不禁青镜在，落红其奈绿阴何。百年岁月今如许，谁遣流光逐逝波。
明-易恒-《庐州武昌二邸失守由太仓蹈海之燕感赋（时至》@两宫旄钺何其盛，来自庐州共武昌。广甸白云飞渺渺，大江黄鹤去茫茫。灵妃旋旆神灯见，龙女吹笙水殿凉。八月滦河回象驾，愿劳太子奏多方。¤
明-易恒-《庐州武昌二邸失守由太仓蹈海之燕感赋（时至》@东南六月多炎暑，远道胡为太子来。宫旆拂云何地出，楼船入海几时回。沧溟渤海鱼龙混，锦里江山草木哀。田野布衣空有赋，莫凭徐市问蓬莱。
明-殷弼-《望海》@吴淞江口海门东，万里京师咫尺通。白柁红旗三月浪，紫箫花鼓午潮风。
明-殷奎-《赋季子祠》@让王开国江之左，尚父周王十三世。僣王一变变于夷，至德巍巍谁复继。有美季子才且贤，历聘上国何翩翩。东游纵观太师乐，王风帝德皆能言。周旋齐鲁说诸子，无愧古人相警意。衣酬献著交情，佩剑终县见高谊。使车焞焞尚未还，鱼中之刀机已先。去之宁附子臧节，不忍父子兄弟戕其天。世人躗言何足数，类云辞国兆亡土。不知自古皆有亡，曾有遗风振千古。春秋大义昭日星，特笔表墓幽光明。故国遗祠神戾止，吴民世世丰粢盛。周之孙子乌台彦，烈日秋霜映颜面。阖闾城边春水波，荡漾兰舟过淮甸。高台凤舞大江东，孰作乌台气势雄。明年台前霜叶红，归陪骢马观吴风。观吴风，歌至德，季子祠前照秋色。
明-殷奎-《关外纪行四十韵》@一下东吴船，久留中立县。故人致殷勤，行役成迁延。忽惊月破腊，况喜雪见夋。游壮乏厚装，期愆畏多谴。黾勉渡长淮，迤逦违近甸。云来芒砀青，树带隋堤茜。睢水觅忠魂，梁园吊文彦。饮马石涧冰，射兔沙田霰。嵚岩陵交崤，蒗荡渠饯汳。虎牢郑险失，龙门禹功敻。太行西北来，少室东南见。幽寻互明灭，奇观争绕旋。缘河剧凌竞，仰关增畏懦。窍一浑沌凿，场百髑髅战。形势启舆图，踪迹征史传。翻思所跋涉，抚己犹掉颤。垢面色黴黎，皲手肤卷脔。足茧黤叠胼，须冰白张片。露食觇虚锅，风衣结断线。腻衾烘虱虮，血弗贯獐。夜户伐棘遮，寒毡抱蒿荐。圆惭伧裎，卧炕哂蛮僢。涉患情靡欢，怀安意徒恋。亲知为留连，伴侣相挽牵。历历堠迎涂，亭亭邮带传。蹭蹬苦厄塞，轩豁慊平衍。亟心或先殴，涩步仍后殿。噤口吹弃灰，困身踞停转。劳矜南士乍，饥阻西值荐。敢谓生不辰，所嗟命非戩。呜呼穹壤大，局蹐尘埃贱。儿嬉忘归荣，亲省借梦便。策竹当仆僮，枕书侪属眷。胡为支离公，何等文学掾。不馂群马刍，希餐孤凤楝。利器匪青萍，良材虚赤箭。区区徒自珍，落落竟谁唁。题诗哦暗灯，把笔呵冻砚。纪行已稠叠，摭实聊贯穿。传观代戏剧，归用诧闻见。
明-殷奎-《不寐》@中夜不成寐，起来看明月。候虫吟一声，愁肠几回折。愁肠折还续，宛转如环玦。出户野踌躇，商飙倏已发。商飙来何许，吹我头上发。莫吹泪入河，添之作呜咽。
明-殷奎-《南山》@南山万叠为我开，一日支颐看几回。最是夕阳时好看，几人闲处解看来。
明-殷奎-《春草》@东风到咸阳，吹起原上草。偶然出门去，迷却平陵道。此处断人肠，得似江南好。
明-殷奎-《清明有怀公武》@忽见清明在客边，可堪形影自相怜。忆寻芳草江南好，谩惜余花乱后妍。孤梦月明归夜夜，多情春老恨年年。夕阳王子冈头路，知与谁人共醉眠？
明-殷奎-《侯叔庸同行过其故居见迎春一株》@野花一株何人栽，欲开未开迎春来。主人归来花欲语，欲语不语令人哀。往年看花年正少，花前把酒花长笑。妻能歌舞妾能弹，门外催租无吏到。二十年来院落空，兔葵燕麦竞为容。墙角一丛憔悴煞，年年无主泣东风。今日归来居不住，君今又向何州去？上林骑马听莺时，慎勿长忘故园树。
明-殷奎-《渭陵》@炎精八叶已中衰，千载荒陵竟属谁。寝殿有垣悲踯躅，苑门无地觅罘罳。祥开沙麓沟中绝，祸变增牜土未夷。飒飒凉风吹客鬓，不堪兴感立多时。
明-殷奎-《立春日与瞿允同县宰饮酒》@故人昨日故乡来，春日今朝春酒开。鲑菜新盘还饤饾，莺花旧梦重徘徊。情知老至抛书册，怕见容衰掩镜台。子起为吾歌肮脏，出门一笑谩怜才。
明-殷奎-《顾仲瑛淡香亭》@淡香亭外花无数，尽说清明似洛中。西郭爱看千树雪，东阑生怕五更风。何郎酒怯春罗薄，荀令香熏雾縠空。吹遍内园天上曲，坐深清夜月朦胧。
明-殷奎-《绝句》@霜落水禽啼，寒流绕大堤。长鱼不受钓，跃过石梁西。
明-殷奎-《登西安府鼓楼》@西府层楼接上台，客怀落日为谁开。一天秋色云飞断，万户晴辉鹊噪来。遍倚危阑频入感，未吹画角已兴哀。千年朝市仍更变，独有南山石未灰。
明-殷奎-《二月七日省牲诸陵沿道杂赋（四首）》@一树残花媚晓晖，淡香偏袭旅人衣。春风落尽东阑雪，三载江南未得归。
明-殷奎-《二月七日省牲诸陵沿道杂赋（四首）》@昔日平陵卖酒家，冰槽春色夜能赊。而今酒尽游人散，零落空垣一树花。
明-殷奎-《二月七日省牲诸陵沿道杂赋（四首）》@景帝陵前野草花，也曾沾被旧繁华。只今开遍无人管，付与牛羊卧日斜。
明-殷奎-《二月七日省牲诸陵沿道杂赋（四首）》@碧碗分来杏酪香，风前浇我渴诗肠。野人今度相辞汝，立马题诗又夕阳。
明-殷奎-《长陵晓望》@马上东风生晓寒，长陵高处望长安。丘墟散落人才尽，冈陇分崩王气残。岁祀几朝修典制，月游无庙著衣冠。山河百战谁能主，却属渔翁一钓竿。
明-殷奎-《打碑（三首）》@炎歊扑面火流云，道路争迎白练裙。借问先生何处去，睢城寺里打碑文。
明-殷奎-《打碑（三首）》@沁州碑石汉陵旁，地下玄龟壳也藏。莫怪摩挲成久立，书家知是郭谦光。
明-殷奎-《打碑（三首）》@流杯亭石何年破，立马镌名几字存。契苾坟前崖子上，家鸡笔法尚堪论。
明-殷奎-《杜曲》@棱棱桑田带水田，夕阳幽兴满樊川。祇疑身在江南处，放我溪头罨画船。
明-殷奎-《出长安作》@蹇驴被酒出东关，陈迹依俙眺望间。翡翠坡空悲劫火，凤凰觜在吊囚山。萧萧野树秋霜落，寂寂宫花夜月闲。最是灞陵桥下水，晚来流出转潺湲。
明-殷奎-《绝句》@灞陵桥下水潺湲，人影离披夕照间。来往总怜车马好，西风破帽独南还。
明-殷奎-《过清流关》@清流染血滑如苔，一战平边宋祚开。关门今日无人守，驴背诗人雪里来。
明-殷迈-《牛首山阅楞严夜坐》@一轴《楞严》阅未终，四山风静暮林空。忽逢华屋身能入，自得神珠道不穷。树影欲迷云度处，经声遥听月明中。共传鹿鸟春深后，犹向烟萝礼法融。
明-殷迈-《病怀》@城阙秋生爽气还，空堂木榻对衰颜。帘前花落常疑雨，树里云过忽见山。朝隐暂随朱绂后，心斋时住白云间。湖南草绿浮鸥净，爱尔忘机尽日闲。
明-殷迈-《感兴》@出自天台路，红英杂碧萝。忽逢绿发翁，问子将谁何？杖策人间世，索处恐蹉跎。老翁笑而去，林空山鸟歌。劝子且休矣，前途豺虎多。
明-殷迈-《六月六日避暑佛殿读书》@独抱遗经坐上方，诸天风度葛衣凉。蝉鸣草树半山静，松落云花合殿香。
明-殷迈-《赠吉山寺僧漫尔自述》@迢遥吉山隈，林端见乔木。齐梁有古寺，绀宇构岩麓。朝梵发孤烟，暮禅响幽瀑。渌水带长川，青芜暗平陆。上人隐云门，披缁谢纨縠。心同野鹤远，身与孤峰独。跏趺一松下，四壁藤萝覆。十月高秋天，清霜粲篱菊。问之年八十，颜色如膏沐。布袍方掩形，清斋但莼蔌。食力自荷锄，盈畴种秫菽。隔屿杂芳花，缘溪环密竹。时有高人往，谈经龙虎伏。落日洗钵归，飞鸟自与逐。世情复何有，清净聊自淑。我本烟霞姿，幽栖爱林谷。抱疴增简慵，忘机侣猿鹿。每从野衲游，时向名兰宿。萧条长白寺，十年厌齑粥。旷然绝缘想，道心中夜肃。清晨简《楞严》，披衣窗下读。从闻悟无生，心空神自复。一从绾缨组，驰驱南北毂。人事有将迎，劳生空蹙蹜。念兹感夙心，静观中自恧。何如解尘鞅，归来结茅屋。杖策泉石间，相从参一六。年华不可返，达穷何足卜。
明-殷迈-《将赴都门过天界方丈别山舟觉义》@春来抱病淹行色，每到山中兴便长。云护石床僧在定，月明台殿草飞香。烟霞暂别三千里，萍水俄惊二十霜。欲了无生齐出处，愿从淮老问真常。
明-殷迈-《抱病屏迹人事颇废乡人有以简礼见责者聊以解》@衰迟犹苦病侵凌，筋力徇人愧不能。万事逢迎浑似梦，十年栖息只如僧。闲来烟篆留松月，定起蒲团映佛灯。尘世马牛从尔唤，太虚谁识本无称。
明-殷迈-《偕友人过城南僧舍》@江湖嬴得自由身，杖履闲过鹿苑频。白首更亲童稚侣，青山偏恋薄能人。花宫云气香林满，草径藤萝石涧新。凡虑歇来真乐见，无人识得子渊贫。
明-殷迈-《送僧天竺造经还蜀（二首）》@手持贝叶下沧洲，千部琅函是度舟。应有鱼龙护方广，锦江春色镜光浮。
明-殷迈-《送僧天竺造经还蜀（二首）》@峨眉山下说经台，上有优昙拂曙开。莫把金钱认黄叶，等闲无复野狐来。
明-殷迈-《余夙抱烟霞之癖每怀匡庐天台诸名胜心期长往》@身闲闭关晏坐，萧然一室无哗。静桥数竿竹木，环居数亩桑麻。
明-殷迈-《余夙抱烟霞之癖每怀匡庐天台诸名胜心期长往》@但信有生似寄，始知无处非家。往业难逃定数，妄想空自纷拿。
明-殷迈-《余夙抱烟霞之癖每怀匡庐天台诸名胜心期长往》@烦恼场中佛事，红垆焰上莲花。青山卧游亦好，白云仰视何涯。
明-殷迈-《余夙抱烟霞之癖每怀匡庐天台诸名胜心期长往》@窗外鸢鱼活泼，床头经典交加。狉狉鹿豕篱畔，忙忙燕雀檐牙。
明-殷迈-《栖云楼晏坐效寒山偈（六首。滁仆阳太扑官舍》@春阴蔽幽斋，朝来始和霁。春风悠然来，花雨满庭际。
明-殷迈-《栖云楼晏坐效寒山偈（六首。滁仆阳太扑官舍》@百虑静中起，旋向静中消。早知生即灭，始信起徒劳。
明-殷迈-《栖云楼晏坐效寒山偈（六首。滁仆阳太扑官舍》@丈夫自堂堂，脚底有玄路。撒手便归家，何曾移寸步。
明-殷迈-《栖云楼晏坐效寒山偈（六首。滁仆阳太扑官舍》@六尘虽幻相，能令真性裂。何名出世心，但不随分别。
明-殷迈-《栖云楼晏坐效寒山偈（六首。滁仆阳太扑官舍》@应迹寄人寰，凝神栖绝境。识得铁牛机，垆焰如冰冷。
明-殷迈-《栖云楼晏坐效寒山偈（六首。滁仆阳太扑官舍》@对雨千峰静，看山百虑轻。昨宵明月夜，露地白牛生。
明-殷云霄-《行路难·水中走马》@水中走马，其可行？木末种莲，其可生？彭泽县中五斗米，何如高卧北窗无俗情。猛虎怒号山无色，百兽闻之俱辟易。一朝失所遭束缚，稚子芦矢来学射。
明-殷云霄-《闻太初出游》@江风散微雨，重峰生遥碧。林端浮新青，梅迟见残白。地僻争讼简，吏散庭宇寂。烟水澹孤城，斋阁坐成夕。忽念同怀人，清光隔咫尺。溪舟时载酒，野步或携策。静躁心讵异，寤歌聊自释。
明-殷云霄-《芝田驿楼》@晚照明高阁，曳云带远村。徒劳真自愧，高兴与谁论。木落凌山骨，潮平减石痕。东溟看不远，无奈水云昏。
明-殷云霄-《简桂丹徒》@多病东瓯客，空江独问津。飘零屈壮志，汩没共时人。沧海风云气，他乡草木春。江山怜地主，高兴欲相亲。
明-殷云霄-《舟过吴江寄方思道》@宦游安能住，明发晓霜侵。月没寒江远，山昏细雨阴。中原群盗恨，南国美人心。回首昆山近，苍茫烟水深。
明-殷云霄-《九日得继之书》@病起重阳花正开，高斋独酌当登台。吴中此日来双鲤，江上何时共一杯。万里长风吹落木，孤云斜日照秋苔。百年怀抱凭谁尽，沧海新收鼓角哀。
明-殷云霄-《大堤诗（二首。金堤在东阿县）》@北堤杨柳绿丝烟，更有桃花红可怜。携樽邀我南邻去，美酒怜渠不索钱。
明-殷云霄-《大堤诗（二首。金堤在东阿县）》@南堤北堤布谷飞，堤边禾黍青离离。堤上野花开复落，堤下行人行不稀。
明-尹耕-《秋兴八首》@万里长风落树柯，乾坤今日未投戈。空闻海国标铜柱，转见河湟起白波。是处清霜埋战骨，几人明月听渔歌。天涯憔悴三湘客，独抱遗骚怨薜萝。¤
明-尹耕-《秋兴八首》@铜龙春辟晓光寒，金水桥横白玉栏。见说汉皇求大药，故邀王母到长安。黄金夜献文成灶，青鸟朝翔太乙坛。不是岁星陪帝辇，蟠根谁奉殿中欢。¤
明-尹耕-《秋兴八首》@蓟门千里接云中，虏骑清宵警报同。合阵几窥青海月，鸣鞭争下黑山风。残冬战士衣仍薄，荒岁孤城廪欲空。南国十年输挽尽，防秋诸将慢论功。¤
明-尹耕-《秋兴八首》@十万鸣弦报吉囊，野心狼子是花当。连姻故自轻中国，分道频看入汉疆。推毂丈人空肉食，操戈遗孽尚萧墙。不应千羽修文日，岁岁三关有战场。¤
明-尹耕-《秋兴八首》@万山环合蔚州城，紫塞连云朔气清。禾黍岁时供上谷，烽烟日夜接神京。九宫迤逦通军壁，高垒崔嵬列虏营。稍喜摧锋章节能，帅将俘获谢苍生。¤
明-尹耕-《秋兴八首》@王喜城边古废丘，金波泉涌夹城流。时危异姓能安汉，事去诸刘独拜侯。鼙鼓几遭豺虎急，山川曾入犬羊羞。石郎可是无长虑，直割燕云十六州。¤
明-尹耕-《秋兴八首》@威名万里马将军，白首丹心天下闻。辽水旌旗余杀气，泰山松柏已高坟。条侯自靖军中变，窦宪曾铭塞外勋。独倚凌烟思将略，暮天征雁下寒云。¤
明-尹耕-《秋兴八首》@少小家居古北平，熟闻边事惯轻生。双旌夜渡桑乾水，一剑朝冲可汗营。排闼未陈忧世疏，弃繻空有愤时缨。沧江卧病今虚晚，鸿雁秋风旅梦惊。
明-尹耕-《上谷歌八首上楚中丞》@貔貅十万阵堂堂，自古安危系朔方。东下鼓鼙连碣石，西来亭障是河隍。分兵久戍劳充国，借箸前筹赖子房。闻道暂留诸部落，拔营今已遁遐荒。¤
明-尹耕-《上谷歌八首上楚中丞》@大宁无路援开平，极北孤悬独石城。遥忆先皇亲跃马，长驱绝塞苦提兵。寒流汩汩交樵径，野戍荒荒列汉旌。千载土人谈往事，伯颜山下有英声。¤
明-尹耕-《上谷歌八首上楚中丞》@雷转桑乾白日昏，防秋边垒万星屯。先声几发金吾骑，力战犹传铁裹门。豪杰此时须甲胄，封疆何地不乾坤。似闻西镇分人我，蛇势常山请更论。¤
明-尹耕-《上谷歌八首上楚中丞》@永宁山外黄花镇，隆庆州傍土木城。千里风烟开紫塞，万年根本是神京。分工幸筑沿边垒，深入宜防间道兵。见说虏酋窥伺久，花当谁识近年情。¤
明-尹耕-《上谷歌八首上楚中丞》@飞狐倒马紫荆连，此去朝廷路一千。虎豹向来严锁钥，犬羊今日盛烽烟。时名受脤当关将，岁德临分破虏年。愿假精兵渡辽水，莫令疲病久戈铤。¤
明-尹耕-《上谷歌八首上楚中丞》@新河洗马晚苍苍，风急城孤古膳房。分道往年频失利，筑垣今日见周防。转输几实饥人腹，锋镝新扶战士疮。乳哺庙谋应不后，坐看穷徼系苞桑。¤
明-尹耕-《上谷歌八首上楚中丞》@阳河西带镇宁流，顺圣川南是蔚州。比岁凶荒犹在眼，向来荼毒几曾收。灵关背出红沙岭，直峪斜通白草沟。封殖紫荆端在此，仓场刍粟可深筹。¤
明-尹耕-《上谷歌八首上楚中丞》@戍楼霜重角声残，策马朝登十八盘。紫气正当天北极，彩云时见汉长安。誓将锁钥标铜柱，应有麒麟画铁冠。况是六飞巡幸地，至今谿谷尚鸣銮。
明-尹耕-《白杨口》@白杨黑风俱暗天，葛峪美峪遥相连。一声残角送烽火，十万行营空暮烟。悲秋游子倚短剑，极目长空思著鞭。壮志未酬人欲老，寒林落雾心茫然。
明-尹耕-《紫荆关》@汉家锁钥惟玄塞，隘地旌旗见紫荆。斥堠直通沙碛外，戍楼高并朔云平。峰峦百转真无路，草木千盘尽作兵。谁识庙堂柔远意，戟门烟雨试春耕。
明-尹耕-《过曲阳谒岳庙》@恒山结秀自吾乡，祠殿千秋起曲阳。飞石不传秦岁月，断碑曾勒汉文章。望连牟那三关近，势压滹沱九曲长。天子只今忧北伐，愿封玄塞作金汤。
明-尹耕-《春怀三首（时世宗幸承天）》@春深关塞尚屯兵，万里防胡拱汉京。不为翠华临远道，岂应金甲废深耕。转输坐见司徒急，经略亲看相国行。莫讶至尊忘北顾，显陵迁附圣人情。¤
明-尹耕-《春怀三首（时世宗幸承天）》@往岁关山亦丧师，犹能不失汉旌旗。可怜虎帐分符日，偏是沙场弃甲时。白草自长骠骑垒，黄云空压李陵碑。书生无计当戎右，一剑真思报主知。¤
明-尹耕-《春怀三首（时世宗幸承天）》@闻道降胡说虏情，春来拟绝汉军营。洋河川北云常黯，碣石山头月自明。将士倔强时跋扈，朝廷赏罚在持衡。凭轩北望堪魂断，况是天门万里程。
明-尹耕-《赠张西屏》@月明熊耳照滹沱，千里思君可奈何。棋局拟从清梦著，诗篇遥向白云歌。时危身世风霜苦，日短江湖感慨多。莫道塞翁常失马，后车还许载渔蓑。
明-尹耕-《易州道中怀古》@春风匹马经行地，落日黄金亦故台。敢谓燕昭无伯略，谁怜易水见雄才。青云不动龙山合，绿树无声雁影回。千载天涯沦落客，敝袍孤剑有余哀。
明-尹耕-《至日》@天涯亦有穷愁日，病里翻多故国思。腊冻岭梅难索笑，春迟宫柳未舒眉。浮灰不送囊中赋，弱线还添鬓上丝。强自登楼望云物，四方忧隐尚边陲。
明-尹耕-《南巡八首（世庙幸承天作）》@都护承恩出汉宫，行军使相陛辞同。九边雨露旌旗湿，万乘云烟警跸雄。蟒服尽颁中帑赐，虎头谁觅贺兰封。朝陵不是瑶池会，按辔真存细柳风。¤
明-尹耕-《南巡八首（世庙幸承天作）》@正阳高辟照重瞳，武阵前驱驾六龙。旗影忽看天际外，銮声时在柳阴中。金根雷动宫车转，雉尾云屯帐殿崇。执锐愧无承义志，从桥实切大夫忠。¤
明-尹耕-《南巡八首（世庙幸承天作）》@传闻大驾渡滹沱，圣德当天水不波。曲逆晓烟迷朔岳，常山春雨见阳和。万家鸡犬荆门近，千里莺花辇路和。无奈腐儒忧伏枕，只缘卑湿楚中多。¤
明-尹耕-《南巡八首（世庙幸承天作）》@天上黄河白昼来，春风龙舰锦帆开。龟鱼跃浪承颜色，箫鼓缘堤落杏梅。照影昔呈希世瑞，横流今见济川才。十年垂拱宽民力，却笑宣房起暮哀。¤
明-尹耕-《南巡八首（世庙幸承天作）》@衮衣暮入飞龙殿，明祀朝歆纯德山。不为弓刀留汉水，岂应松柏惨愁颜。翠华映入飘仙洞，紫气刚拥穆关。父老不须南望切，扫除霜露便应还。¤
明-尹耕-《南巡八首（世庙幸承天作）》@宋昌夜佩汉军符，张武乘时亦丈夫。自是王门多将相，不关六合定须臾。租蠲云舍民逢岁，晏锡兰台酒既濡。圣主功高汉文帝，承天原不比中都。¤
明-尹耕-《南巡八首（世庙幸承天作）》@一骑飞尘入建章，文华诸老共焚香。开函宛见天颜喜，草奏先书圣嗣康。趋命追呼盈省闼，有时颠倒著衣裳。更闻慈庆祈冥福，晓夜垂堂虑更长。¤
明-尹耕-《南巡八首（世庙幸承天作）》@绿鬓伤春画省郎，十年簪笏恋明光。长贫曼倩糟糠厌，多病相如药饵忙。忧国屡挥南望泪，思家空断北归肠。何时得奉公车问，应有封章锦瑟傍。
明-尹耕-《鹁鸽峪》@鹁鸽峪，鹁鸽飞。书生画地谈兵机，一身耻溃千重围。千重围，战不止，力渐竭兮鼓声死。胡儿马上羡大刀，南向揶揄齐啮指。
明-尹耕-《修边谣》@去年修边君莫喜，血作边墙墙下水。今年修边君莫忧，石作边墙墙上头。边墙上头多冻雀，侵晓霜明星渐落。人生谁不念妻孥，畏此营门双画角。
明-尹耕-《战城南》@战城南，鼓声沸，胡阵如蛇前最锐。三冲五合令转严，仰面看天斜日坠。胡去不苦追，胡来不发矢。大开阵角卧中军，凯吹如雷四壁起。
明-尹耕-《云州谣》@黄雾塞，云州川，止有独石无新边。无新边，虏伺便堪怜。小校能迎战，头二刀，臂双箭。西军来，若雷电，汉廷飞将何足羡。
明-尹耕-《榆林驿》@天上白榆树，千秋紫塞阴。隔林观猎骑，时有射雕心。
明-尹耕-《出塞曲》@?鹈淬剑鹊调弓，猎罢阴山落日红。铁骑不嘶沙碛草，牙旗飞掣桔槔风。
明-尹耕-《皇帝巡幸承天歌》@二月銮声重楚巡，策勋犹及凤城春。周回南北六千里，信有人间八骏神。
明-尹耕-《赠谭青原侍御》@铁冠棱棱斧在握，绣衣使者行燕朔。月冷居庸夜渡关，霜清碣石朝横角。闻道愁云暗朔天，黄沙白碛可人怜。鸡鸣山下多胡垒，牟那峰前亦汉川。尚想蒙尘悲已已，空怀击剑勒燕然。燕然可登石可勒，平生志在伊吾北。三败羞称曹沫功，一匡再见夷吾力。古称御史官之雄，震摇山岳在尔躬。埋轮张纲有奇气，抗疏李勉诚英风。慷慨况曾亲甲胄，抚循更是属疲癃。片言挟纩士尽起，目中久已无诸戎。所嗟恩宠未久及，皂囊白简催归急。衮职虽知藉补多，边民日望骢尘泣。
明-尹耕-《项羽墓》@四方争逐鹿，三户可亡秦。何事新安卒，同成马足尘。捐金行反间，撞斗失谋臣。今日留抔土，应惭负剑人。
明-尹耕-《古意》@贱妾长留此，良人久戍燕。无由秣陵泪，一洒蓟门烟。野日明官道，寒云暗晚天。相看秋欲暮，又是别经年。
明-尹耕-《赠李芦溪》@君罢齐东幕，来寻塞上山。春风新早帽，夜雨旧柴关。心事琴樽外，生涯杖履间。赋归归即好，休叹鬓毛斑。
明-尹耕-《韩信庙》@背水仍留阵，良弓早见收。无心来附耳，有面竟封侯。落日荒祠道，西风涧水秋。君臣终始义，为尔泪长流。
明-尹耕-《杨六郎庙》@尚有杨郎庙，其如宋祚何。伤心空战伐，极目且山河。云鸟人能说，腥膻恨不磨。除凶昭代烈，应慰九原多。
明-尹耕-《寄倒马关崔将军》@苦忆当关将，频年树汉旌。风生三岔口，雪满六郎城。李牧仍酣战，冯唐未著名。随云望倒马，空有故人情。
明-尹耕-《简刘沙溪》@结发曾燕邸，强颜复楚冠。风波饶水陆，雨雪备炎寒。舌为多言刺，腰从屡折宽。万行艰苦泪，惟向故人弹。
明-尹耕-《过汪中山舍人园亭二首》@薇省辞官日，瓜田养晦时。好奇恒拜石，习草故临池。娇鸟歌春燕，名花放蜀葵。况逢风日丽，不禁出游迟。¤
明-尹耕-《过汪中山舍人园亭二首》@碧嶂青霄外，文渠锦席前。洞穿岩下邃，亭插沼中圆。琴韵朝醒酒，棋声午破眠。因君忘去住，不问北征年。
明-尹耕-《赠邹渐斋》@白云没西日，我当东南征。念子在路途，执手久屏营。娟娟闺中女，宝瑟理新声。扬眉为谁妍，修辞荐精诚。覆水不再顾，放麑难自明。君其珍令德，努力须时平。
明-尹耕-《西城道中短歌》@柳条当风战犹力，桃李无言混荆棘。桑乾东带断冰流，昨日荒城作寒食。君不见战士经年挂铁衣，一身重犯数重围。纥干山下营初散，牟那峰前檄更飞。年年烽火为生计，谁道沙场春事稀。
明-尹耕-《胡人牧羊图》@边庭四日始知春，沙草初青柳复新。金镝未须窥汉月，毡帷时亦静胡尘。黄发小胡花插首，腰下宝刀光映肘。日斜驱羝入东林，草美泉香夸富有。君不见虞庭干羽两阶陈，白雉黄熊入贡频。圣王有道四夷守，沙场闲杀射雕人。
明-尹耕-《漂母庙二首》@鹿指秦庭四走，蛇横楚泽中分。何事老妪具眼，一瓢独饭将军。
明-尹耕-《漂母庙二首》@负剑岂无国士，行吟何处长安。惆怅城阴古庙，风吹淮水弥漫。
明-尹耕-《过邯郸县》@秦兵百万气连云，屋瓦邯郸震欲焚。千载尚留城市在，土人争说信陵君。
明-尹耕-《蔚州歌四首》@虏骑临城气益横，共言乘势犯神京。将军便可封秦塞，汉士能无请汉缨。
明-尹耕-《蔚州歌四首》@俺答黄毛不记名，犬羊无赖本轻生。见说胡儿能跃马，自夸得看蔚州城。
明-尹耕-《蔚州歌四首》@南山陡绝石门峪，西岭斜通乱石滩。敢勇近闻堪一战，莫教容易近长安。
明-尹耕-《蔚州歌四首》@井陉荒城日易曛，阜平山下剩黄云。羯奴饮马桑乾水，愁杀关南义勇军。
明-尹国馨-《感怀呈子鱼吴参军》@麻衣偏拂路歧尘，鬓改颜衰晓镜新。上国好花愁里艳，故园芳树梦中春。扁舟烟月思浮海，匹马关河倦问津。七载干戈叹离别，绿杨莺语太伤神。
明-尹嘉宾-《秋日寄受之太史》@屋梁落月思悠悠，清梦依然到虎丘。月满讲台宵度曲，云生西岭晚登楼。林香冉冉流清梵，枫叶萧萧下小舟。苦忆风流钱太史，赏心何日续同游？
明-尹嘉宾-《寄破山樵者李超无》@结隐深随麋鹿群，上方钟磬断知闻。空山岁晚多冰雪，若个峰头踏冻云。
明-尹嘉宾-《江上杂咏三首》@河豚雪后春还浅，刀鲚风来水已波。携酒江边吹笛坐，那山今日出云多。
明-尹嘉宾-《江上杂咏三首》@君山残雪点汀洲，黄浦微茫失远流。犹有幽人徐酉望，洞箫一曲出江楼。
明-尹嘉宾-《江上杂咏三首》@杏花淡淡柳丝丝，画舸春江听雨时。渐卷鹤洲江色紫，沙鸥睡着不曾知。
明-尹嘉宾-《前湖诗》@前湖何氏七娘子，骂贼不污殉节死。湖上鸳鸯不敢游，湖中莲花无并头。
明-尹嘉宾-《平原道中见牧豕者》@天门室宿郁如虹，海上萧条牧豕翁。会得平津开阁意，一竿寒日野田中。
明-尹纫荣-《野望》@野望无山色，长天一抹清。陌树齐如画，其下有人行。
明-尹伸-《春署》@三日癖深居，案头尘一斛。檐溜如许长，种雪销春旭。眼厌短衣囚，庭余半死木。未知桃与杏，何处较红绿。数年多快游，冥罚就羁束。小食神仙字，聊以砭凡俗。
明-尹伸-《三月六日偶作》@江气乖春候，朝寒忽送雨。烟中滴沥声，喇喇黄头语。桃花何蹭蹬，淫绿浩无主。游行无豫心，案牍不可吐。骨肉日以遐，况与魑魅伍。未必虫为鸟，已觉杯有弩。泛泛波涛间，忧劳何所取。
明-尹伸-《牛口发舟泊真溪聊述所历》@江行每娱心，十七在崖岸。以兹取溯流，耳目精于慢。一岭方百里，削成独南面。霪雨夏来多，悬淙不可断。短者能数叠，长及行人骭。岩树纷洒濯，声光无暮旦。陡然绝壁间，雕刻穷炳焕。千佛尽一身，慈容俨分散。经行非静者，并作如是观。怒波迫其趾，得失争一线。续竹百许寻，挽者身如弹。蹭蹬亦有时，偃卧无妨晏。所欣新月来，累历华林换。悠悠无可同，琴书有余玩。
明-尹伸-《山居杂咏》@卜宅尽北阜，南见龙陀峰。常疑万壑雨，声在几株松。一蹬斜其下，杳与香城通。青苔蚀屦痕，往还僧若农。欲知朝暮心，赖得数声钟。
明-尹伸-《病后田园杂咏二首》@荒俗无笔耕，仁义罹寒饥。旷论薄田舍，英雄亦我欺。粪车却走马，尧舜在一犁。附郭多膏腴，甲族所必规。百里就墝埆，岂徒峰壑奇。智力所不到，其途乃坦夷。农惰自积习，薄取给冬炊。百窘博一闲，乘除敢自私。人生满意难，尚恐过其涯。¤
明-尹伸-《病后田园杂咏二首》@山居废墙垣，始成廊一曲。其外数折渠，尚待春泉绿。水边忌芜秽，花石当豫蓄。兰蕙此易求，盆盎生机促。植闻宜女手，根喜傍修竹。精思在一藩，鸡豚岂胜逐。匪独爱其生，洁性不可黩。幽芬被径开，朱栏亦不俗。
明-尹伸-《与王忘机饮观音阁时忘机将访友楚中》@三日不对客，五日不登山。摊书纵过千余卷，眉颖心灵了不关。莫嫌欹峭一痕石，百顷澄光娇软碧。雨天胧胧七点峰，烟霄翠滴寒楼脊。如渑之酒力不轻，谈锋戛戛当坚城。未知鹿角中宵折，已觉鸿毛万事轻。君向鸡群寻野鹤，余亦人中称寂寞。逢君如斯恨其晚，出峡恐君亦思返。
明-尹伸-《凤岭歌》@风猎猎兮云鳞鳞，秦山万叠银海青。轻车超忽三十里，峰回谷转成字形。野花飘香薄烟生，凤皇无声山鸟鸣，吁嗟！西方美人长冥冥。流尘万古咸阳树，蓍草裁知西伯墓。髫年误解朝阳诗，毕生困顿岐周路。
明-尹伸-《遣累》@八口裁余半，今年能几时。都从轻易别，催取鬓边丝。狸卧归人榻，乌争月树枝。徒将留滞意，谬与白云期。
明-尹伸-《送黄霞潭推官病免还浙》@共欲谋归去，君能先我行。始知官秩薄，便是世缘轻。忆鲙飞青翰，观霞到赤城。同舟犹苦海，回首定伤情。
明-尹伸-《出黔途次漫兴二首》@日日思归去，今成如此归。贪趋王俭府，愧息丈人机。用舍从时论，驰驱与愿违。生还差可喜，风日驶骖勍。¤
明-尹伸-《出黔途次漫兴二首》@出郭三十里，云峰便不同。山楼红叶里，晚磬碧溪东。鸡黍酣村味，兵农存古风。太平行可卜，大吏欲和戎。
明-尹伸-《哭刘元诚司马二首（讳之纶）》@解愤非凡韵，由来气作忠。事应危暴虎，君自快当熊。一战中华体，千秋国士风。伤心传骂贼，才与古人同。¤
明-尹伸-《哭刘元诚司马二首（讳之纶）》@任让俱无当，精诚亦竟违。崩城兼哭世，啮指忆缝衣。流矢何堪复，瞿塘涨未归。人心多不死，帷盖冀恩晖。
明-尹伸-《抵里》@数椽败屋几车书，林下生涯亦有余。为爱流光贪取静，小成韵事莫教虚。轻鲦出水堪垂钓，啼鸟催耕或过庐。偶接农谈欣卜岁，渐捐车服近梨锄。
明-尹伸-《小觉》@秋虫唧唧夜初长，斗帐犹疑灯烛光。二竖苦争闲日月，百年谁共好林塘。松涛挟雨瓦声冷，瓶水储花幽梦香。此际关心竟何事，五经全未入巾箱。
明-尹伸-《别李莘韬余献甫》@南行碌碌颇违心，博势无休便陆沈。名义有权堪自解，炎荒缘分不从今。游情赖得同瓢笠，闺思凭他怨藁砧。君辈果期归计早，数行白简望知音。
明-尹伸-《西楼》@千峰寒淡煦冬曦，信美徒伤楚客词。柏上素禽当韵友，橘梢苍鼠胜偷儿。鹑衣负汲朝衙后，鸠语凌檐待雪时。一事关心行马外，环城流水缘杨丝。
明-尹伸-《拂水庄赠钱受之宗伯》@虞山如娥眉，斜势分城郭。其下为澄湖，光翠相磅礴。是宜有园林，收之以楼阁。湖山真性情，秋候饶领略。于时冻雨过，长廊奔细壑。虎菼结层阴，红蕖芳未落。以公泉石心，有时还下钥。五载苦经营，为余数日作。天下纷兵戈，朝廷需管乐。安石恐不免，未易亲林薄。安得闲如我，长此伴松鹤。
明-应宗祥-《见黄淮少保（三首）》@盛世天所助，生此王佐才。道德著明效，国本益以培。四海永宁谧，岂曰资涓埃。向来诸国老，论功乃其魁。从容万机暇，师保日讲陪。宇宙百年内，礼乐何盛哉。台雁本邻壤，草木同昭回。闻风起叹慕，谁甘卧蒿莱。¤
明-应宗祥-《见黄淮少保（三首）》@天道有常运，成功讵无已。谁能参化机，履盛贵知止。筮仕得明君，千载同鱼水。擎天力己任，取日功可拟。道德重师保，恩荣兼父子。眷委日方隆，引年何遽尔。介石有明训，动息存至理。东南钓游地，清风播兰芷。¤
明-应宗祥-《见黄淮少保（三首）》@空山有畸人，家世业诗书。齿发日益衰，所得仅绪余。好古不自量，临文每嗟吁。汉唐日以降，作者称欧苏。名公间世英，壮岁游石渠。吐论补残经，饬辕戒虚车。馋夫过屠门，大嚼意方舒。斯言可以喻，我行勿次且。
明-鹦鹉-《鹦鹉诗》@我本山货店中鸟，不识台司衙内尊。最是伤心怀旧主，难将巧语博新恩。
明-永福溪鬼-《缺题》@随波逐浪滞孤魂，白骨沈沙漾水痕。几寸柔肠鱼啮断，不关今夜听啼猿。
明-永福溪鬼-《缺题》@饥乌送我棠梨道，雨打风吹梨花老。寒食何人奠一卮，髑髅载土生春草。
明-用堂楩公-《金陵行》@从古佳丽金陵州，到今城郭枕江流。埋金往事堕茫昧，含风老树长萧飕。寒潮喧声响西浦，碧海渺渺天东头。二水三山涵远景，龙蟠虎踞横高秋。黄旗紫盖化榛莽，庭花玉树传商讴。六帝云浮几苍狗，三国角斗真蜗牛。青山似洛只复叹，神器归隋良可羞。凤凰何来栖李树，鸥鹭戏浴弥沧洲。天堑已知徒恃险，地肺只合从仙游。君不见昔人《黍离》歌宗周，彷徨不去心悠悠。天荒地老著许愁，日往月来无时休。霜飞台高柏修修，人谓我歌将何求？
明-游庄-《所闻有感》@尘飞鹿走力难任，巡幸沙边悔恨深。鸟篆未经衔轵道，龙文先自徙汾阴。空传行在沦孤愤，无复寰区遏八音。圣德神功俱泯灭，英雄千载一沾襟。
明-游庄-《闻宋子瑜归》@朝辞幕府解戎衣，夕向空山觅紫芝。弹铗自伤为客早，折腰方叹去官迟。萧萧白雁西风劲，采采黄花夕露滋。却忆江波垂钓叟，白头犹作帝王师。
明-于嘉-《毗陵道中小述》@是非满天下，缤纷邢可总。仁义用窃侯，诗礼持发蒙。儒服交国中，谁能褫伪冗。慕古事书传，奇节取自奉。养生单子愚，知死兰君勇。历落常献嗤，何以奸世宠。网矰充蹊隧，一身蛰如蛹。浮屠却华妍，畏垒居拥肿。托寄厌庞杂，山川故洪洞。息黥愿游藩，悲刖终适踊。日月挟我驰，庭木忽成拱。雄骨徒棱棱，壮发行种种。智士感石妖，道人塞水涌。忠信且得罪，余心从兹恐。
明-于嘉-《奉怀钱宗伯受之海上》@东望叠璟霞，有山虞吐翠。天和丙舍游，日穰庚居遂。俗嶂壅文河，拓由灵掌负。关龙感狩麟，金版徙穿地。羹热雉膏登，羞寒鸡肋弃。嫫嫱斗弄姿，定镜精裁伪。著录布如云，何人丹漆器。玄风白马谈，紫气青牛志。食疏仰琼厨，先须征饼字。膺门讵可阶，通好时交屣。双阮秀参筠，两宗香品笥。夙倾向若心，烟液终申譬。
明-于嘉-《旅兴》@莫奏《思归引》，羁情不可当。翻书飞湿晕，弹剑落秋光。宿雨残晨霤，新寒起夜堂。独怜游子鬓，经复点吴霜。
明-于嘉-《哭冯开之先生孤山殡宫二首》@玉树承无恙，书来月甫更。鹤传君子化，鵩告主人行。夜壑谁移棹，寒堂独斫楹。西州门下路，一过一吞声。¤
明-于嘉-《哭冯开之先生孤山殡宫二首》@槜李距钱塘，盈盈一水望。暂归归魄久，短别别魂长。谈屑凋宾座，歌尘冷妓堂。孤山新筑野，明月吊虚廊。
明-于嘉-《隩叙》@兴寄随年短，尸居度日长。厨供大阮酒，炉炷小宗香。倦涉英雄记，勤披服食方。敝精玄尚白，凋干紫移黄。我我周旋久，人人姗笑常。月眉怜谢妓，风貌忆何郎。溅墨凝书案，浮煤剥画梁。狐骄搴幔戏，鼠暴啮裙猖。望古矜遥集，当今薄退藏。逢时趋北阙，避世向东墙。弹事殊蜂起，陈情甚蚁忙。良弓愁鸟尽，曲木感禽伤。名实非佳境，闲虚是胜场。客歌吴《子夜》，婢读《鲁灵光》。问法乖禅榻，传经背礼堂。风霜凄晏序，月露媚春王。酒屐规升岳，悬帆欲吊湘。试图行障上，赢得卧游强。
明-于嘉-《丁卯春日泊吴趋偶登逆旅小楼望啸碧堂有感三》@谁道雍门乐召哀，薛公结涕望高台。庭移钟鼓人皆散，巷转幡旗客不来。玳瑁押帘空拒燕，珊瑚架笔任栖埃。荒池萍面风吹破，逗照湔裙半影回。¤
明-于嘉-《丁卯春日泊吴趋偶登逆旅小楼望啸碧堂有感三》@颓景容将远纟互牵，陶朱应复作神仙。茂陵碗出人间贵，苞穴书留物外全。药佐三关难合炼，薪供五突易分烟。红窗烛灭金徽冷，肠断文姬第几弦。¤
明-于嘉-《丁卯春日泊吴趋偶登逆旅小楼望啸碧堂有感三》@碧瓦粘云学翠微，莺花犹是绮筵非。谁停暗佩朝蛾敛，剩射明琼夜蜡肥。蓄水玷台须得住，藏山环堵尚愁飞。香衢火浣成帷立，转忆当时著敝衣。
明-于嘉-《寓赠海虞钱受之宗伯》@鸾翮归栖海峤云，吉占无事叩灵氛。昔年对我谈三史，今日容人咏五君。那得告缗牵蠹册，讵宜上变及空文。时清不问东山卧，政属关河羽檄纷。
明-于嘉-《寄怀妇弟荆大彻时治兵京口》@摩挲狠石睨英雄，俊辩俄生万壑风。还记卧龙怜小姊，独来床下拜庞公。
明-于嘉-《秋闺》@失计翻为荡子妻，千愁压得两眉低。红闺灯暗沈孤影，明月清霜满碛西。
明-于鉴之-《杂感十首（崇祯元年）》@残书一榻对松风，卧读微妨饮酒功。小院心情春暖后，高楼闲暇夕阳中。蝉留旧草惊飞白，蝶去余花惨梦红。底处古人须见我，偶然危膝类张融。¤
明-于鉴之-《杂感十首（崇祯元年）》@人间白昼自繁华，别有玄心托赋家。尺牍殷勤非盛览，衡门寂历少侯芭。劳生晦朔观朝菌，隙地阴晴视昔耶。何处更求岩壑隐，男儿襟气是烟霞。¤
明-于鉴之-《杂感十首（崇祯元年）》@卮酒能当万树萱，上才宁必醉西园。清时肯护文人行，薄俗难称长者言。素魄岂愁频缺辐，苍穹犹恨类欹轩。微词竟得留容冶，宋玉何曾似屈原。¤
明-于鉴之-《杂感十首（崇祯元年）》@杨子幽居五世传，幸留残石伴遗编。院藏弥勒依金好，楼望童初想玉贤。底事会心常独笑，未能排闷且高眠。吟轩何以酬枯臆，禁得庐峰一匹泉。¤
明-于鉴之-《杂感十首（崇祯元年）》@抱影空庐日月荒，莓苔无事岁青黄。精心自比和香序，雅好谁同服食方。拓落讵能辞尚白，纵横那复著聊苍。倦怀秋气寻常有，春叶还惊半石床。¤
明-于鉴之-《杂感十首（崇祯元年）》@嫩晴花气减衣天，静夜燔香月照烟。琴在暗床闻鼠过，石当虚牖见虫悬。委形笑我无名屈，宣发欺人不惑年。安得山林藏下士，风瓢闲处即栖禅。¤
明-于鉴之-《杂感十首（崇祯元年）》@扃门非敢傲邻比，只是平生最自知。小赋不须通狗监，微才何用造牛医。莼丝乍可牵吴兴，蕙服终难释楚悲。莫讶经年无快接，秋蛾春蝶有须眉。¤
明-于鉴之-《杂感十首（崇祯元年）》@高馆凉风日夕吹，幽襟横绝雍门丝。蔡洲古岸移青石，杜里新烟改赤墀。万事只如芳草暮，一生常比落花时。无聊感慨仍无谓，邻笛何关向子期。¤
明-于鉴之-《杂感十首（崇祯元年）》@萝窗静翳镇春冬，澹漠偏于节物浓。柚美故堪供禹锡，松高应不受秦封。悬裈醉后矜南阮，昼障薰余惬小宗。自共古贤风性近，非关人世调难逢。¤
明-于鉴之-《杂感十首（崇祯元年）》@亦解雕虫世所轻，丈夫肯自壅情灵。宁从赵晔探诗细，不向王充索论衡。俗问萧疏难竟绝，清谈历落故无成。将歌小已吾谁怨，累牍何妨月露形。
明-于鉴之-《闻警二首（乙亥三月）》@群盗因循玩木鹅，忍言陵寝罢谁何。井桓鸟集人烟断，丛构狐鸣夕磷多。酒客狂曾挥蔗杖，书生弱亦弄枝戈。三千精骑夸邢邵，残墨拚将楯鼻磨。¤
明-于鉴之-《闻警二首（乙亥三月）》@男儿生岂负头颅，久事雕虫愧壮夫。欲问偃妖诛楛矢，谁惊穆御誓桃弧。貉奴白帢频收系，蛾贼黄巾未伏辜。今日拥书三万卷，可堪持作解兵符。
明-于鉴之-《辛巳仲春京口望茅止生翙舟不至感述三首》@万事东流江上船，才名永负勒燕然。吹楼已任蛾眉适，旅榇空期马革还。气满挥戈遑驻日，心倾指囷溯驹年。人间别有男儿泪，欲共春潮挽逝川。¤
明-于鉴之-《辛巳仲春京口望茅止生翙舟不至感述三首》@明姝犹少入宫怜，瑰俊曾闻得几全。北阙筹兵真武库，西曹箧谤似文渊。八城兽角烽吞塞，千轴鱼丽海啮舷。精已销亡赊一死，深闺何必异穷边。¤
明-于鉴之-《辛巳仲春京口望茅止生翙舟不至感述三首》@中谗宽死即恩纶，瘴雨蛮烟报主身。谪戍未逢除党籍，勤王端复见孤臣。丁年齿发从军敞，甲第膏腴养客贫。圣代国殇天下士，岂伊亲旧独沾巾。
明-于鉴之-《雨后述怀》@瓶笙阶雨阒秋堂，委蜡窗边昨夜长。小技故耽虫食叶，空居新觉燕辞梁。移时石白相看晚，镇日松青独坐凉。又到西风垂九月，半生情味剩思量。
元-于立-《观玉山中牡丹有感》@摇摇红雾一枝斜，看舞东风两髻娃。堪笑年年未归客，借人池馆赏春花。
元-于立-《白鹤观写寄》@我住城中五十日，念子终日不相忘。驿回陇首梅未发，雁过沙头书几行。田间鸡黍酒正熟，霜后园林橘半黄。后日东归同一醉，酣歌不减少年狂。
元-于立-《响屟廊》@山中老禅寂，同坐说吴王。时有风前叶，铮然下屟廊。
元-于立-《次韵泊阊门》@渌水秋风荡桨船，白蘋洲上月初弦。清光半入红窗里，照见羁人夜不眠。
元-于立-《次韵》@过雨收残暑，西来水似天。秋风生柁尾，明月落尊前。惨澹依山寺，欹斜下濑船。清歌不成调，思尔枕书眠。
元-于立-《次韵》@落日清江好放船，西风满棹未须牵。鲸鲵已静波澄海，鸿雁初来水接天。过眼风光如隔梦，近人风月也堪怜。归来尚有黄花在，暂醉佳人锦瑟前。
元-于立-《玉山佳处（马九霄篆颜，杨廉夫、陈敬初记）》@春风昨夜起，吹荡沧江水。幽人渺何处，乃在玉山里。玉山秀色何崔嵬，沧江之水长萦回。萦回不尽绕山去，但见满谷桃花开。草肥青野鹿呦呦，花下残棋暮不收。邻家野老长携酒，溪上渔郎或舣舟。幽人读书忘世虑，结屋山中最佳处。世上红尘空白头，携书我亦山中去。
元-于立-《钓月轩》@夕息西轩阴，颇惬濠上景。持此月明钩，投竿钓清影。流萤飞暗度，幽鸟栖还警。游鳞亦复来，露下芙蓉冷。
元-于立-《得雨字》@七月凉軿初破暑，秋声萧萧在庭户。清新故人忽见过，契阔有怀何足数。□夏郎官好词翰，中州美人妙歌舞。悬知野衲解谈天，况有仙人能噀雨。□刀削翠藕丝长，绿房破茧莲心苦。诗成脱颖或有神，酒令分曹聊可赌。□匆素手累行觞，潇洒清谈藉挥麈。纷纷市上聚蚊貌，昌黎先生噀如土。
元-于立-《口占诗》@江浦雪消杨柳春，槛下新水碧粼粼。嫁得东风最轻薄，吹荡柔条拂著人。
元-于立-《口占诗》@正月已尽寒未收，柳塘曲曲带平流。青丝银瓶送美酒，赤栏画桥横钓舟。
元-于立-《口占诗》@日落大堤杨柳明，栖乌也复可怜生。若待清明花似雪，风光多属上林莺。
元-于立-《口占诗》@嫩绿新生杨柳枝，轻风故故向人吹。春波不画东流意，折得柔条欲遗谁。
元-于立-《款歌》@芙蓉千树齐临水，橘柚满林都是霜。饮罢玉人归别院，只留明月照渔庄。
元-于立-《款歌》@对酒清歌窈窕娘，持杯劝客手生香。袖中藏得双头橘，一半青青一半黄。
元-于立-《渔庄》@二月春水生，三月春波阔。东风杨柳花，江上鱼吹沫。放船直入云水乡，芦荻努芽如指长。船头濯足歌沧浪，兰杜吹作春风香。得鱼归来三尺强，有酒在壶琴在床。长安市上人如蚁，十丈红尘埋马耳。渔庄之人百不理，醉歌长在渔庄底。
明-于谦-《古意》@妾颜如花命如叶，嫁得良人伤远别。别来独自守空闺，夜夜焚香拜明月。月缺重圆会有期，人生何得久别离。愿将身托蟾蜍影，照见良人不寐时。
明-于谦-《采莲曲》@朝采莲，暮采莲，莲花艳冶莲叶鲜。花好容颜不常好，叶似罗裙怨秋早。秋风浩荡吹碧波，绿怨红愁将奈何。年年采莲逞颜色，采得莲花竟何益。莲花虽好却无情，夫婿有情常作客。万里关河归未得，争如池上锦鸳鸯，双去双来到头白。采莲复采莲，采莲还可怜。愿比莲花与莲叶，不论生死根相连。
明-于谦-《落花吟》@昨日花开树头红，今日花落树头空。花开花落寻常事，未必皆因一夜风。人生行乐须少年，老去看花亦可怜。典衣沽酒花前饮，醉扫落花铺地眠。风吹花落依芳草，翠点胭脂颜色好。韶光有限蝶空忙，岁月无情人自老。眼看春尽为花愁，可惜朱颜变白头。莫遣花飞江上去，残红易逐水东流。
明-于谦-《题画》@江村昨夜西风起，木叶萧萧堕江水。水边摐蓼正开花，妆点秋容画图里。小舟一叶弄沧浪，钓得鲈鱼酒正香。醉后狂歌惊宿雁，芦花两岸月苍苍。
明-于谦-《秋闺》@深闺夜胜年，刀尺如冰冷。缝纫不成眠，辘轳响金井。
明-于谦-《惜春》@无计留春住，从教去复来。明年花更好，只是老相催。
明-于谦-《春晓》@昼静暖风微，帘垂客到稀。画梁双燕子，不敢傍人飞。
明-于谦-《春日登楼》@柳条如翠线，万缕织春愁。遮断东风路，无缘入画楼。
明-于谦-《暮春小雨》@霏霏小雨不沾衣，细逐斜风密又稀。好湿香尘粘柳絮，莫教零落送春归。
明-于谦-《夏日忆西湖》@涌金门外柳如烟，西子湖头水拍天。玉腕罗裙双荡桨，鸳鸯飞近采莲船。
明-于谦-《拟吴侬曲（三首）》@忆郎直忆到如今，谁料恩深怨亦深。刻木为鸡啼不得，元来有口却无心。
明-于谦-《拟吴侬曲（三首）》@忆郎忆得骨如柴，夜夜望郎郎不来。乍吃黄连心自苦，花椒麻住口难开。
明-于谦-《拟吴侬曲（三首）》@侬在西边郎在东，深堂宅院几重重。浮麦磨来难见面，厚纸糊窗不透风。
明-于慎行-《驱车上东门行》@驱车上东门，回望咸阳路。郁郁五陵间，累累多墟墓。长夜号鼪鼬，秋风走狐兔。牧竖游且歌，行人四面顾。借问此何谁，昔时董与傅。车马如流水，第宅通云雾。富贵一旦空，忽如草间露。阅水日成川，阅世人非故。贤愚共一丘，千载为旦暮。嗤彼道傍子，营营胡不寤。
明-于慎行-《子夜歌四首》@秋月照四壁，络纬当窗织。徒闻机杼声，终夜不成匹。
明-于慎行-《子夜歌四首》@始欲识欢时，愿作同心结。丝线不相逢，里许暗自别。
明-于慎行-《子夜歌四首》@枕上看月来，梦中与欢诀。月自不相离，欢心不如月。
明-于慎行-《子夜歌四首》@侬如水中石，波至亦累累。欢如陌上尘，左右从风吹。
明-于慎行-《子夜春歌二首》@朱景带碧楼，新风吹罗幌。谁能怀春情，不发柔弦响。
明-于慎行-《子夜春歌二首》@金屋燕初飞，长堤草已绿。春蚕不作茧，思子何由续。
明-于慎行-《子夜夏歌二首》@何处复无暑，月出湖水边。泛舟芙蓉里，分明自取莲。
明-于慎行-《子夜夏歌二首》@含桃初作花，畏恐傍人见。今日食含桃，空条谁复盼。
明-于慎行-《子夜秋歌二首》@凉风夜中来，白露凝如玉。不敢拭清砧，捣衣乱心曲。
明-于慎行-《子夜秋歌二首》@露井冻银床，秋风生桐树。任吹桐花飞，莫吹梧子去。
明-于慎行-《子夜冬歌二首》@万里覆寒云，千村飞素雪。此时为欢愁，心如三伏热。
明-于慎行-《子夜冬歌二首》@华茵倚重炉，璇房卷罗幕。惊见雪花飞，谓是杨花落。
明-于慎行-《读曲歌》@侬作博山炉，双烟吐不住。郎如飘风吹，但将香引去。
明-于慎行-《感怀》@东出长安门，倚马息道周。上有百年木，下有万古流。华轩驰广陌，冠盖如云浮。去者日以远，来者日以遒。朱颜入朝市，皓首将安求。应侯朝上书，蔡泽暮西游。荣枯在瑀仰，譬海浮冰沤。所以赤松徒，屣脱万户侯。
明-于慎行-《杂诗三首》@北登辽阳城，顾望三韩道。大海何萧条，白骨横野草。下充蛟鱼食，上使乌鸢饱。伤哉十万师，太半涂肝脑。粟米量如沙，金帛积成岛。功名诚可为，封疆在自保。闭关谢远人，良图胡不考。¤
明-于慎行-《杂诗三首》@延陵有长剑，宝若千金璧。闭匣泣风雨，开匣干星日。骏马与名都，罗列终不易。服之适异土，见谓铅刀质。徐君亦何为，神襟独尔识。欲色在不言，心许成莫逆。如何历聘归，墓门已有棘。含意竟未伸，涕下空沾臆。宰木集晨风，可以悬三尺。寸心苟不渝，是物何足惜。驱马去郊原，弃置如遗迹。贤哉贵公子，交情固金石。咄彼市门徒，景行宜自惕。¤
明-于慎行-《杂诗三首》@神龙时未遇，蠖略蟠深渊。不有浮云藉，何由润八埏。鹍鹏随海运，一徙阴重玄。扶摇非有负，羽翮安能旋。远臣必有主，迩臣必有先。商君因景监，五羖介缪贤。内资富强业，外秉侯王权。功名岂不伟，烈士无称焉。行藏制在己，升沉制在天。寸尺既可枉，寻丈宁无愆。所以鲁连子，抗志青冥间。只矢三军解，单辞六国全。万钟苟不欲，屣脱如浮烟。谅哉天下士，畴克与比肩。
明-于慎行-《长安道》@东出灞陵桥，回望长安道。烟花万户暖风轻，罗绮千门明月晓。汉家宫阙郁岧峣，碧阁珠楼倚绛霄。丞相衣冠苍玉佩，将军甲第赤栏桥。平明内殿承颜色，日晏朝回行紫陌。夹道金羁赭汗流，盈门绣辖朱尘塞。人生得意自辉光，刺谒纷纷满路旁。一笑看人回禄命，片言酬客腐肝肠。小子胜衣皆受印，苍头结绶亦为郎。貔虎三千陈列第，鸳鸯七十闭东厢。银床月莹流苏帐，翠幕烟浮玳瑁梁。镫前北里千金舞，座上宜城九酝觞。年去年来无旦暮，春花秋月依然度。歌吹平连长乐钟，林园直接新丰树。只知娱乐不知忧，转眼荣华逐水流。谁道冰山可永峙，谁言天雨可重收。曾闻上将幽钟室，曾见元公赐养牛。博陆门前罗鸟雀，平津邸内走鼪鼬。古来世事浑如许，道上垂杨不解语。唯有东陵旧日侯，瓜田看尽青门雨。
明-于慎行-《大堤曲》@大堤春尽花如雨，大堤女儿隔花语。扬州估客四角幡，暮泊兰桡宿江渚。芙容宝帐绿云鬟，翠簟银缸夜色寒。倚瑟当垆春酒尽，卷帷望月晓装残。石城一曲歌未足，日出天空江水绿。含啼送客更多愁，肠断烟波万里秋。
明-于慎行-《上云乐》@东厢食举百戏作，鱼龙曼衍中堂落。华钟忽驻舞缀停，更进西方《上云乐》。老胡家世是文康，紫髯深目华盖方。白巾裹头火浣细，绿珠作带鞨长。曾从海上栽若木，吹笙更截昆仑竹。朝看阿母鬓成霜，夕见安期颜似玉。却候明时日再中，朅来献赆玉门东。流沙暮涉三万里，碣石天开百二重。辟邪师子陈成列，赴曲声随箫鼓节。汉苑白麟未足珍，宛城宝马空称绝。老胡歌舞奏仙倡，为祝黄图日月长。但愿百蛮九塞靖烽火，陛下长倾万岁觞。
明-于慎行-《武定侯墓歌》@长安城西销客魂，故侯墓前双石门。空梁无风矰蛸挂，高台不夜鼯鼠奔。行歌牧竖上陇首，守冢老兵眠树根。道傍徙倚长叹息，千古此意谁与论。当时贵宠真无匹，势倚青天回白日。骖乘亲陪别苑游，行香日侍斋宫直。元公铁券大国封，都护金章新样刻。玉鞭蹀躞内厩马，雕盘络绎尚方食。权相交欢亦扫门，彻侯受酒咸避席。此时意气薄青云，睇笑看人宠辱分。负郭园池田太尉，重城甲第霍将军。求仙偏访烧铅客，亡命多归带剑群。曲阁重楼春自驻，繁弦急管日初曛。自言富贵无销歇，争见桑田海亦竭。未央宫前请室开，咸阳道上车尘绝。闲门行马卧莓苔，旧馆罦罳藏雨雪。只今尺土闭空原，岁岁春啼杜宇血。吁嗟嗟！世皇二宠倾朝廷，前有武定后咸宁。福过俱为万人指，法行再见七庙灵。人间荣悴咸可数，古为来谷与郿坞。前车已却后车驰，请君但看北邙土。
明-于慎行-《双林寺歌（万历初，大珰冯保营葬地，造寺曰》@道旁佛宫谁者筑，珠楼宝殿横山麓。僧徒指点为予说，此寺方成主人逐。忆昨十载气薰天，吐纳日月挥云烟。外廷稍引三公势，内禁亲操六玺权。出入钩陈留管钥，笑谈甲观走金蝉。建寺平侵贵主第，施僧直请大官钱。输来多宝堆成塔，辇尽黄金布作田。法宫梵宇何连曼，胜地名区看不断。墓上林园学九陵，祠前楼阁成双观。落成牛酒国亲供，建醮香花天女献。吁嗟此寺独渺小，赤刀已欲盈千万。我皇神威符世祖，距脱大奸俯地取。郭家金穴入水衡，邓氏铜山归少府。庐儿解玉乞街衢，宅妇怀簪随卒虏。惟余此寺在郊原，虹梁绮构谁为主。蛛网空悬梵铎风，青苔自锁玱琅雨。盛衰转盼那不有，几年翻覆看如许。君不见江陵城头土三尺，若敖馁鬼不来食。一代贤豪此谓何，尔全首领恩亦极。
明-于慎行-《雪后登楼看山歌》@昨朝飞雪满大荒，登楼四顾天茫茫。今朝登楼禁不得，吾与青山头并白。筠床呼酒皛宇开，瑶华积作中天台。对山遥劝一杯酒，平生与君为素友。君今头白青有时，奈何吾鬓真成丝。
明-于慎行-《雨中舟行》@天阔雨冥冥，孤帆过驿亭。云吞江树白，雾失晓峰青。岸鸟迎船湿，河鱼出网腥。生涯多少恨，无处异飘萍。
明-于慎行-《题画》@黯淡秋湖色，涵虚望渺然。断桥横落日，远水出寒烟。雁向平沙落，鸥依折苇眠。吾家住湖上，闲杀采菱船。
明-于慎行-《应制题画四首（有引）》@轻绡寒色动，不是月华开。鸟道千岩迥，江光一径回。虚无分玉树，仿佛想瑶台。未拟歌黄竹，阳春遍九垓。¤
明-于慎行-《应制题画四首（有引）》@潇潇一幅上，秋气满枫林。半似随风引，全疑夹雾阴。远峰看处暝，疏树望来深。笔底烟云色，争知用作霖。¤
明-于慎行-《应制题画四首（有引）》@笔端成大造，海鸟若相忘。暮雨汀莎湿，春风岸芷香。柳边迷落絮，云里带飞霜。总为经天藻，长留羽翰光。¤
明-于慎行-《应制题画四首（有引）》@渺彼榆枋翼，丹青画作真。静眠宫草日，闲傍苑花春。顾影骄金距，逢场上锦茵。非同珠树鸟，独用羽毛珍。
明-于慎行-《邵伯湖夕泊》@日暮倚兰桡，秋江正寂寥。驿门斜对雨，郡郭远通潮。急橹看商舶，寒灯见市桥。隋堤前路近，欲听月中箫。
明-于慎行-《长干》@白门通市里，传是古长干。陌柳藏鸦曙，秋潮带雨寒。横塘归客断，子夜旧歌阑。别是繁华地，休将六代看。
明-于慎行-《秦淮》@秋月秦淮岸，江声转画桥。市楼临绮陌，商女驻兰桡。云里青丝骑，花间碧玉箫。不知桃叶水，流恨几时消。
明-于慎行-《白沟河》@西风吹易水，晓饭白沟河。猎骑平原浅，渔舟别渚多。地分燕赵敌，国蹙宋辽和。今日逢全盛，卢龙尚枕戈。
明-于慎行-《赠人为金吾郎》@陌上锦云连，期门校猎旋。射声银作镝，蹑影玉为鞭。撇草连双兔，凌空接两鸢。应怜汉飞将，白首滞穷边。
明-于慎行-《咏史》@十八侍中郎，春深侍建章。呼卢金戺侧，蹋鞠玉楼旁。夜赐离宫酒，朝薰异国香。可怜秦殿女，向月卷罗裳。
明-于慎行-《上隔马岭旧寺》@荒凉经古寺，迢递出层空。路抱千峰转，天开一窦通。残松疏雨后，颓瓦夕阳中。独有余僧在，逢迎问转蓬。
明-于慎行-《秋日南溪闲眺得李宗伯丈书》@溪阁非无事，秋清日转长。扫花安鹿柴，帖石补鱼梁。高树留新雨，平波澹夕阳。远书何意至，三读素心伤。
明-于慎行-《冬至南郊扈从纪述和陈玉垒太史韵六首》@圣后乘乾奉帝禋，日躔南陆协灵辰。九关肃启天门钥，万姓欢随御辇尘。楼雪初融丹禁晓，葭灰微动玉衡春。虚惭珥笔亲文物，实有《甘泉赋》未陈。¤
明-于慎行-《冬至南郊扈从纪述和陈玉垒太史韵六首》@玉阑东畔画帘前，到处常随豹尾旋。圣代仪文今日盛，儒臣雨露向来偏。琅函赐锦驰中骑，宝鼎分餐出御筵。斋室受釐应有问，朝回犹恐夜深宣。¤
明-于慎行-《冬至南郊扈从纪述和陈玉垒太史韵六首》@绛阙阴沉启秘扃，銮舆肃穆款真庭。霜凝碧落天衣湿，月上仙坛玉树青。帝座三重开万象，云门六变走群灵。祠臣秉笏香烟里，时向珠躔望景星。¤
明-于慎行-《冬至南郊扈从纪述和陈玉垒太史韵六首》@绛节氤氲上太清，紫烟缥缈冠层城。鹓行不动瑶墀影，凤幄微闻玉藻声。律应一阳璇象转，福凝五位泰阶平。礼成回跸传行漏，百尺华灯阙下明。¤
明-于慎行-《冬至南郊扈从纪述和陈玉垒太史韵六首》@灯火薰天夹路旁，属车旋处翠华张。非烟拥盖璇霄丽，若月乘轮御陌长。十里香花连泰畤，千门鼓吹彻昭阳。皇诚已自通天贶，万祀应知宝祚昌。¤
明-于慎行-《冬至南郊扈从纪述和陈玉垒太史韵六首》@紫气葱葱绕禁庐，南郊迎日履长初。皇王礼乐光前殿，侍从声华满后车。汉畤龙麟金匮纪，周台云物彩毫书。雄文亦是乡人似，齐客谈天恐不如。
明-于慎行-《馆课冬至斋居》@缇室灰飞晷欲长，清斋仙馆坐焚香。雪残楼阁虚琼树，月出簪裾满玉堂。笔望五云迎舜日，心随一线入尧裳。明朝负橐趋陪地，只在瑶坛帝座旁。
明-于慎行-《葛端肃公挽章》@少年声价省郎游，一节冰霜到白头。降岳神生星应昴，济川功就壑藏舟。朱门旧第公槐影，落日新阡宰树秋。惟有故时双鹤在，月寒华表不胜愁。
明-于慎行-《在告书怀柬可大》@金门何事转愁予，日见红尘上锦裾。祗为思归常数雁，几因多病欲焚鱼。乡心瓦上三更雨，客计床头数卷书。幸藉旬休聊闭阁，文园从此卧相如。
明-于慎行-《病中遣怀》@三月孤斋斗帐寒，十旬休沐主恩宽。闲翻药裹呼儿晒，细检诗筒借客看。千里乡心芳草绿，一年春色杏花残。浮踪去住浑无赖，行路人间信是难。
明-于慎行-《山居自述呈王对南相君》@阙下班行旧日分，海边名姓少人闻。一竿自钓南溪月，五牜孛亲耕阪上云。竹径常无猿报客，松关惟有鹤为群。只缘不忘平生谊，寒雁来时屡梦君。
明-于慎行-《宿云楼闲坐》@久将心事付山灵，石几焚香对翠屏。万里秋声云外雁，一天寒色雨边萤。闲来解自烧茶灶，病里凭谁著酒经。总为此中堪避地，不教人指少微星。
明-于慎行-《恭闻东宫礼成志喜》@午夜前星耀禁林，龙楼紫气晓来深。当年苦竭愚臣悃，此日真知圣父心。关塞烟销休战伐，江湖春至起讴吟。瑶图亿万高皇统，只有神灵护至今。
明-于慎行-《新都程君房寄墨数螺道中为税使所榷戏作志感》@客卿闻已渡江涔，乌有何从问艺林。楮国交游成落莫，松侯封爵付销沉。思玄但检张衡赋，守黑空遵老氏箴。为语中人休错误，隃糜原不化黄金。
明-于慎行-《闲居述怀》@未老归随鹿豕群，十年阅尽北山云。神全瓦注原非巧，名混金瓯久未分。岁晏谁能怀邓禹，功高自合谢田文。华阳十赉皆君宠，九命何殊阙下闻。
明-于慎行-《丙子二月初与经筵进讲纪述》@延英别殿倚平台，问道恭承步辇来。讲席平依丹地转，经函近对御筵开。凝旒晬穆闻天语，委佩从容列上台。圣学方隆恩礼茂，儒臣长此奉康哉。
明-于慎行-《丙子七月初侍日讲纪述》@内殿云深启法筵，隔屏初听玉音宣。宫臣举案趋宸幄，阁相垂绅拱细旃。壁影丝丝浮绣网，签头字字指瑶编。冰兢祗惧终无补，未觉身依尺五天。
明-于慎行-《丙子九月工部奏进万历制钱式样赐讲官六人各》@汉苑新成少府钱，万年宝历赤文镌。青凫出冶铜官奏，黄纸题名玉署传。赵壹囊空留暂满，东方俸薄赐常偏。五侯甲第虚成埒，未拟儒臣受宠年。
明-于慎行-《丁丑三月上亲洒宸翰大书责难陈善四字以赐》@龙笺一幅日星光，天藻昭垂自尚方。久向横经窥圣蕴，还因纳诲奉奎章。琅函想见仙毫动，蓬室惊闻御墨香。儒术承恩逢景运，非同常侍漫登床。
明-于慎行-《丁丑五月大旱雩祷上斋居御讲颁赐素蔬一盒》@云汉忧歌岁事艰，桑林虔祷圣心殚。祈年不辍金华讲，减膳犹分玉箸飧。始见仙盘疑泛露，却尝宝馔是调兰。崇朝肤寸纡宸想，霖雨应腾四野欢。
明-于慎行-《戊寅正月上出内府画册命讲官六人各题四幅分》@百年壁府护仙葩，奉诏恭题睿览赊。岂为丹青悬日月，欲凭翰墨发云霞。叨荣乍捧银为叶，摛藻虚惭笔有花。文学承恩逢盛典，黄金买赋未应夸。
明-于慎行-《戊寅正月上尚巾礼成群臣称贺赐白金文绮》@负扆年来海岳安，春朝绣帻始胜冠。龙楼拂曙天颜近，玉座垂旒日角宽。九庙神灵应已慰，两阶环佩不胜欢。迩臣幸奉青蒲对，珍赐还看出上阑。
明-于慎行-《戊寅正月进讲赐大红织成段衣一袭》@讲殿朝朝圣渥频，赐衣又见出枫宸。织成共识金梭巧，贡到初开锦样新。色借宫云红近日，香浮仙佩暖宜春。垂裳幸值轩唐理，补衮无劳愧许身。
明-于慎行-《元旦赐门神挂屏葫芦等物岁以为常》@节启青阳岁籥新，金人十二画为神。韶华自合留天府，御气谁期洽近臣。彩胜仍分仙禁缕，云屏况借汉宫春。却怜寂寞扬雄宅，门巷恩光接紫宸。
明-于慎行-《端午赐黄金艾叶银书灵符等物岁以为常》@芙蓉阙下玉书宣，午日恩颁侍从前。宝叶光分仙岛月，灵符香缀御炉烟。岁时旧自荆人记，风俗曾经汉史传。闻道宸游临太液，龙舟凤管画楼边。
明-于慎行-《八月十七日万寿圣节赐白金文币及镂金万寿福》@华渚祥开禁御天，恩光每觉近臣偏。函加白璧来天上，锦散红云出日边。裁就灵符华舜旦，镌成宝画记尧年。衔恩效祝惭无补，金鉴先侍献御筵。
明-于慎行-《十一月二十九日圣母万寿圣节赐金币镂金篆字》@长乐凝和婺彩光，侍臣沾贶圣恩长。璆琳内苑开银瓮，云锦天机隐御香。鸟迹呈书仙算永，龙文纪瑞宝符黄。朝来碧落箫《韶》度，内殿亲称万寿觞。
明-于慎行-《冬至恭侍庆成大宴》@南郊夜燎泰坛烟，内殿朝开大庆筵。两陛衣冠承湛露，千门钟鼓震钧天。亲瞻玉几云霄上，久泛仙杯日月边。温旨三传咸已醉，欢声动地未央前。
明-于慎行-《甲戌七月奏进穆庙实录赐白金文绮宴于南宫》@?书金匮愧非才，曾是先朝侍从来。鹓列趋随兰检进，龙衣立待石函开。濡毫每忆攀髯望，珥笔新承赐锦回。大典已成鸿号永，圣心南面尚含哀。
明-于慎行-《赐画面川扇》@九华彩扇贡巴东，午日承恩出汉宫。云影金泥黄帕解，花开宝绘玉函空。擎来濯锦江头月，动处披香殿里风。自是君恩在怀袖，惟将皎洁矢丹衷。
明-于慎行-《赐鲜笋》@殊锡光生玉笋班，曾从青简赋檀栾。蒲筐乍解香盈座，锦箨初分绿满盘。一饭疑含仙禁雨，三秋犹忆北窗寒。惭无凤实仪千仞，祝有龙孙长万竿。
明-于慎行-《赐鲜藕》@芙容别殿晓风凉，玉井灵根出水香。荐熟方闻开寝庙，赐鲜已见布朝堂。冰丝欲断鲛人缕，琼液疑含阆苑霜。忆昨金鳌桥上望，红衣翠盖满银塘。
明-于慎行-《赐鲜枇杷》@嘉名汉苑旧标奇，北客由来自不知。绿萼经春开笼日，黄金满树入筐时。江南漫道珍卢橘，西蜀休称荐荔枝。千里梯航来不易，怀将余核志恩私。
明-于慎行-《赐鲜桃李》@讲罢传宣殿左厢，分将苞品灿盈筐。宫桃剖出丹霞冷，仙李沉来碧玉香。方朔瑶池人汗漫，安仁金谷赋荒凉。怀恩正恐虚秋实，不羡春华吐艳阳。
明-于慎行-《赐鲜鲥鱼》@六月鲥鱼带雪寒，三千江路到长安。尧厨未进银刀鲙，汉阙先分玉露盘。赐比群卿恩已重，颁随元老遇犹难。迟回退食惭无补，仙馔年年领大官。
明-于慎行-《己卯春以病在告上疏乞归值圣体违和旋即万福》@春朝华祝动仙班，寂寞词臣尚闭关。七日曾疑游帝所，一春全未睹天颜。簪符已奉期门送，金帛还从卧阁颁。长使圣躬承昊贶，归山魂梦亦应闲。
明-于慎行-《癸未甲申三扈圣驾上陵赐大红织金曳撒鸾带等》@阁门五夜听传呼，受赐先从左阙趋。绣带平悬金凿落，鞶囊斜挂锦襜褕。行随豹尾陪天仗，立傍螭坳夹御炉。却笑甘泉称侍从，不知原庙似今无。
明-于慎行-《甲申春月扈从车驾奉两宫圣母阅定寿宫赐彩花》@銮舆三驾碧山隈，墨食欣传福兆开。地拥真图连朔塞，天留紫盖作轩台。两宫共倚璇丘望，万乘亲扶玉辇陪。遥见黄门传散彩，红云朵朵下山来。
明-于慎行-《丙戌廷试读卷赐宴文华西室遣内监出陪例也》@临轩五度擢英才，品第连朝直帝台。香案前头文字进，殿门西畔俎筵开。清班许从元公列，曲宴传教内监陪。圣代得贤应有颂，遭逢惟祝泰方来。
明-于慎行-《丙戌秋月以皇次子生赐万喜金字彩花金币等物》@西宫送喜到宸旒，侍从恩随禁苑优。胜剪双枝花作采，金镌万喜字当头。他年茅土应藩汉，此日圭璋早颂周。共识昭陵多王气，年年春色满龙楼。
明-于慎行-《丙戌冬至南郊扈驾圣母轸念天寒特赐姜苏杏仁》@黄门飞鞚到天坛，传道东朝赐讲官。只为甘泉劳扈从，特从温室下盘餐。调兰欲动先春色，斫桂浑消午夜寒。慈念殷勤知有望，惭无一字罄衷丹。
明-于慎行-《丁亥二月奏进大明会典赐白金文绮宴于南宫仍》@九朝谟烈玉书藏，祖德宗功万祀昌。汉代不须条故事，周家惟用考前王。颁恩内省温纶降，赐宴南宫广乐张。就里儒臣称最渥，特烦三锡下龙章。
明-于慎行-《戊子九月寿宫随驾步视宝城还于东廊称贺玉音》@朱楼绛阙冠层霞，玉旂金支驻翠华。元相幄中分御锦，侍臣冠上珥官花。仙基步阅教随驾，别殿常参命赐茶。可道龙颜多喜豫，万年福地属皇家。
明-于慎行-《己丑六月三品考满荷蒙圣恩遣内使及门赍赐羊》@典礼南宫侍禁筵，还因奏绩荷恩偏。牢尊特遣中涓赐，楮币亲从少府传。漫拟恩华同八座，犹将名字厕群仙。多惭衮职曾无补，一卷牙签十四年。
明-于慎行-《辛卯九月乞休得请钦遣内使赍赐路费宝钞次日》@乞休十疏始抽簪，敕使连朝出禁林。备物卿臣元自厚，殊荣讲幄旧来深。初衣已卷天机锦，归橐犹函内殿金。惭负宸慈何以报，惟将丹扆效余箴。
明-于慎行-《恭谒孝陵有述十二韵》@圣迹开玄造，神都奠旧疆。基图垂万祀，谟烈冠千王。风雨圜陵闭，衣冠寝庙藏。霞标悬绛阙，云际拱雕梁。胜地盘龙虎，高丘下凤凰。重关陈豹旅，濡露集鸳行。扈跸群灵会，包茅九域将。长江萦阁道，叠嶂列宫墙。礼乐恢函夏，明威肃大方。冶成周六典，法画汉三章。缥缈松楸路，昭回日月光。小臣歌帝则，绳武祝今皇。
明-于慎行-《题忠顺夫人画像四首》@燕支山色点平芜，染出春愁上画图。一曲胡笳明月夜，边声又度小单于。
明-于慎行-《题忠顺夫人画像四首》@边城新舞《柘枝》辞，降得浑邪罢汉师。不道长安春色少，甘泉宫里画阏氏。¤
明-于慎行-《题忠顺夫人画像四首》@天山猎罢雪漫漫，绣袜斜偎七宝鞍。半醉屠苏双颊冷，桃花一片沄春寒。
明-于慎行-《题忠顺夫人画像四首》@莲花宝铗绿云鬟，不脱襜褕款汉关。枉杀白登城下画，虏中原自有红颜。
明-于慎行-《夏日过二兄石淙别业同游洪范东流用韵四首》@十里行歌路欲迷，石桥曲径过龙溪。村翁底事争相笑，驴背风吹白接?。
明-于慎行-《夏日过二兄石淙别业同游洪范东流用韵四首》@桃花落尽武陵溪，碧草芊芊岸柳齐。洞口主人今不在，青山如画鸟空啼。
明-于慎行-《夏日过二兄石淙别业同游洪范东流用韵四首》@谷口花深日欲低，水边村落听鸡啼。晚山更自多佳气，一带寒烟暮雨西。
明-于慎行-《夏日过二兄石淙别业同游洪范东流用韵四首》@霸主荒坟俯碧溪，夕阳草树冷凄凄。山前带雨声何急，流到台前不向西。
明-于慎行-《四月一日曹常侍园看花同冯用韫葛仲明二馆丈》@西城仙馆侍中家，别苑春深玉洞霞。一曲歌声听不散，随风吹落小桃花。
明-于慎行-《四月一日曹常侍园看花同冯用韫葛仲明二馆丈》@春红尽向野亭开，万绿轻阴锁碧苔。独有梨花能似雪，尊前半拂舞衣回。
明-于慎行-《四月一日曹常侍园看花同冯用韫葛仲明二馆丈》@垂柳池边见海棠，一枝寂寞倚残妆。娉婷可奈移灯看，何处春愁不断肠。
明-于慎行-《四月一日曹常侍园看花同冯用韫葛仲明二馆丈》@宫霞半吐玉阑干，春色迟迟上牡丹。不是东风催未得，天香绰约不胜寒。
明-于慎行-《题张学士闲云馆》@芙容江馆闭霏微，江面闲云拥钓矶。春色不胜芳草绿，萋萋长似待人归。
明-余诠-《春梦轩》@池青草色暖，蝶晓花枝满。花满复花飞，春归蝶亦归。蝶归春杳杳，春梦何时晓。推枕看东风，几人春梦中。
明-余诠-《送张德常之松江判官》@万汇涵濡雨露中，百年文物倏飘蓬。鲈鱼独擅吴中美，骥足宁如冀北空。肝胆几时酬楚国，里闾从此变王风。吴淞江水秋无底，好与使君襟抱同。
明-余善-《追和张外史游仙诗（五首）》@鸾书趣燕五城东，下视星辰在半空。行过瑶台重回首，玉清更在有无中。
明-余善-《追和张外史游仙诗（五首）》@城阙芙蓉晓未分，身骑金虎谒元君。青童不道天家近，笑指空中五色云。
明-余善-《追和张外史游仙诗（五首）》@溪头流水饭胡麻，曾折琼林第一花。欲识道人藏密处，一壶天地小于瓜。
明-余善-《追和张外史游仙诗（五首）》@不到麟洲五百年，归来风日尚依然。稚龙化作雪衣女，来问东华古玉篇。
明-余善-《追和张外史游仙诗（五首）》@春宴瑶池日景高，乌纱巾上插仙桃。长桑树烂金鸡死，一笑黄尘变海涛。
明-余善-《题顾玉山淡香亭》@玉女乘鸾下绛霄，梨云漠漠带香飘。帘开淡月香初发，雪满柔条暖未销。花下洗妆时载酒，亭前度曲夜吹箫。主人爱客情怀好，折简频烦远见招。
明-余尧臣-《秀野轩诗》@湿翠浮草芽，空青散木杪。轻舟理横塘，归人渡清晓。栖鸦返故巢，潜鳞濯新藻。倒景淡斜晖，回飙荡晴昊。衡门夜不扃，燕坐事幽讨。落叶秋自飘，残花春懒扫。我欲往从之，税驾苦未早。挥手谢孤云，去去没苍徼。
明-俞安期-《望海二首》@纷纷灵异变昏朝，阴火随波远自飘。龙藏函经连水府，蜃楼开市借云霄。星临东极无分野，山入南荒有沃焦。日日潮来长应候，似应西答百川朝。¤
明-俞安期-《望海二首》@汤谷遥看接汉津，浮槎真可犯星辰。天穷岛客西开户，水阔鲛人下结邻。异鸟避风曾祀鲁，神鞭驱石想经秦。桑田那接蓬莱上，翠辇东南总浪巡。
明-俞安期-《哭莫方伯子良》@濯研池犹墨，邀宾径欲荒。草青仍倒薤，树白已垂杨。夕鸟行书几，寒云发影堂。修文之帝所，扶侍有仙郎。
明-俞安期-《代送中使织衮还朝》@织罢冰绡进御归，鲛人水国暂停机。自怜不及吴蚕老，一吐新丝上衮衣。
明-俞安期-《怀方子及时谪滇南盐官》@一辞画省动经年，疲马长驱万里天。汉女蛾眉同辇妒，楚臣芳草异乡怜。谪居敢怨监盐井，领郡应须乞酒泉。魂梦苍茫愁远道，夜郎西去总蛮烟。
明-俞安期-《沅江杂述二首》@山过白马渡，千里断平原。水出云根上，帆行石峡门。未寒厓已冻，不雨昼多昏。何自闻人语，荒荒虎豹村。¤
明-俞安期-《沅江杂述二首》@平明逢绝浦，幽晦气萧萧。青浪吹花涌，玄云作叶飘。傍林愁啸鬼，刺水惧潜妖。近午欣看日，羁魂始自招。
明-俞安期-《过洞庭湖》@南北占星日，相随任远飘。舆图沦浩荡，舟楫变昏朝。雁力翻风尽，蛟宫隐浪遥。最怜无定处，雷雨失青霄。
明-俞安期-《龙君扬赴永安赋别二首》@迢递边夷戍，悲酸绝海行。百忧缘国事，一哭岂私情。积气寒相结，江声夕未平。离鸿何意识，哀怨向人鸣。功罪宁论实，驰驱只自伤。一身酬谤牍，九死列戎行。海树交吹瘴，蛮花不受霜。长城谁可倚，今日尔投荒。
明-俞安期-《夜过承恩寺与吴允兆谈旧得离字》@两度高楼夕，孤钟落木时。悲欢残夜语，生死故交期。傲骨贫偏长，浮名久渐疑。十年身借客，犹自愧要离。
明-俞大猷-《短歌行赠武河汤将军擢镇狼山》@蛟川见君蛩然喜，虎须猿臂一男子。三尺雕弓丈八矛，目底倭奴若蚍蚁。一笑遂为莫逆交，剖心相示寄生死。君战蛟川北，我战东海东。君骑五龙马，我控连钱骢。时时戈艇载左馘，岁岁献俘满千百。功高身危古则然，谗口真能变白黑。赭衣关木为君冤，君自从容如宿昔。顾我无几亦对簿，狱中悲喜见颜色。君相圣明日月悬，谗者亦顾傍人言。贷勋使过盛世事，威弧依旧上戎轩。君今耀镇狼山曲，云龙何处更相逐。春风离樽不可携，短歌遥赠亦自勖。与君堕地岂偶然，许大乾坤着两足。一度男儿无两身，担荷纲常忧覆泬。皓首期君共努力，秋棋胜着在残局。燕然山上石岩岩，堪嗟近代无人涘。与君相期瀚海间，回看北斗在南关。功成拂袖谢明主，不然带砺侯王亦等闲。
元-俞俊-《楚州夜泊》@漏鼓声频欲四更，野航灯火对愁明。城头楚语惊乡梦，船尾吴歌动客情。漠漠水云听雁度，潇潇风雨自鸡鸣。离群远道何嗟及，未必江湖老此生。
元-俞俊-《次高原朴见寄韵》@年少簪花压帽檐，飞觞走斝竞春纤。空余老泪青衫湿，遮莫新愁白发添。生计有涯蚕上箔，公庭无事鸟窥帘。昔人漫说扬州鹤，自笑熊鱼岂得兼。
元-俞俊-《次韵俞仲桓见寄》@白发和愁取次生，关河千里故乡情。自从秋雁南征后，日日淮边问客程。
明-俞明德-《送郑同夫归豫章分题诗分题馆娃宫》@吴王歌舞地，千载一登临。犹有颓基在，空余秋草深。香销珠珮化，土蚀玉钗沈。楚客今朝别，仍多感慨心。
明-俞汝舟妻-《别赠》@恨别逾三岁，衣裘独御冬。秋风吹短鬓，寒镜入衰容。旅梦风尘际，离愁关塞重。徘徊思远近，流叹满房栊。
明-俞汝舟妻-《贫女吟》@夜久织未休，戛戛鸣寒机。机中一匹练，终作阿谁衣。
明-俞汝舟妻-《贾客词》@朝发宜都渚，北风吹五两。船头各浇酒，月下齐荡桨。
明-俞文献-《送聂子静南还》@十年才返国，何事复南归。岁月冰霜晚，江湖鸿雁稀。青山还旧业，落日上初衣。去住乾坤里，无嗟与世违。
明-俞文献-《送少司成朱文石之金陵》@钟阜龙蟠赤帝庭，更从北斗借文星。燕台仙侣怜双管，白下诸生有六经。璧水细通玄武曲，讲堂朝对孝陵青。请看松柏参天处，翠辇当年竟日停。
明-俞庸-《病起口占》@忆昔辞家塞北游，朝来何事怯新秋。床堆药裹尘侵几，风静书窗月满楼。伏枥长鸣怜老骥，引杯含泪惜吴钩。旌旗明灭西城路，落日长烟起暮愁。
明-俞允文-《新秋东郊游瞩》@高斋散凉气，秋郊欣遐瞩。旷岭赴遥波，清云响疏木。日入会田作，荒蹊锄钩涘。孤村生夕烟，新苔入鸣犊。归来无余物，山月乱简牍。
明-俞允文-《登毗卢阁》@古阁秋气清，千里灭烟雾。连山开云秀，颓城断行路。残僧戍荒斋，寒鸟落高树。中多故人情，停杯日空暮。
明-俞允文-《秋怀诗》@凉风金石劲，悲气壮隆烈。晶宇荡暄浊，轻脆竞摧折。松柏有殊性，遂与众卉别。是时阳鸟至，叫啸霜中月。力尽羽翼单，欲奋不得发。何以表天骨，沉吟犹未决。
明-俞允文-《园居》@穷居寡俦匹，园庐有余清。落叶覆荒池，疏林映高城。野田刈获尽，霜畦蔬复登。寒月无密影，中夜露气凝。是时嚣烦息，沉思方入冥。沉冥乃道真，一悟还自惊。
明-俞允文-《出塞》@击胡无生还，此己非不知。谓当弃一人，所活千万余。中原有父母，奋身靡敢私。悠悠河阳桥，生死从此辞。
明-俞允文-《送陆山人明谟之上都谒王中丞》@志士怀悾愡，容发苦见侵。敝裘日芜秽，抱剑中夜吟。古剑无文章，精气惟寒阴。慷慨揽长辔，结托将远寻。张仪犹有舌，范雎岂无心。君家橐中装，尝卖千黄金。得势在仓卒，昔贱今所钦。王公命代豪，长策制妖祲。亲承圣主顾，幕下无陆沉。珠玉诚所希，何惧山泽深。谅蒙知音赏，开此平生襟。
明-俞允文-《感秋作》@秋日气候佳，水木俱澄鲜。长天开远曙，高树吟哀蝉。半岭度落日，云收众峰偏。天时触情端，一形乃万缠。椿鹄难久恃，况此尘中年。悠悠感微躬，终与徂化迁。
明-俞允文-《游圣像寺作》@野寺始独到，新晴欣夏凉。芳飚青丛丛，竹阴覆房廊。寒棕剪高翠，过雨桐花香。川梁通焕景，林殿疏夕阳。耳目蹔清暇，都将尘垢忘。何时来永栖，放迹无何乡。
明-俞允文-《秋怀》@商飙肃天宇，激志惊序换。嘒嘒寒蜩鸣，而无蠛蠓乱。珍簟荫浮凉，薄云鉴幽幔。凄清戒露鹤，瞭唳候霜雁。朗月翳高隅，重昏讵能旦。蕴结易云夕，拙薄婴世患。秉此耿介怀，无徒取妖玩。
明-俞允文-《晚晴溪上》@暑雨池上歇，衍漾菰蒲清。凉阴满庭户，新云依树生。天风泠然来，飘飘欣体轻。始悟幽事惬，弥令兹意平。
明-俞允文-《登铜井最高顶望太湖》@五月辞人喧，浮舟信沿洄。连雨忽澄霁，千崖洗莓苔。遂登铜井巅，旷望无氛埃。川豁波浩浩，云卷天地开。飞流洒空中，长飙荐惊雷。却顾西落日，松声暝猿哀。于此若可憩，抚景相徘徊。
明-俞允文-《送王明善（有序）》@威凤集珍条，积风限高翔。巨鲲志江海，尺泽焉足量。懿兹中林士，敷文聊颉颃。块然寡徒偶，举足蹈峻防。伸眉竟何阶，念之郁中肠。抑我同心欢，乖离越他乡。他乡三千里，道狭草木长。白露浩已盈，但恐沾衣裳。
明-俞允文-《送叶伯寅游南都》@朝日扬素景，零露泫盈条。归雁辞碣石，嗷嗷厉曾霄。念子遵旧都，整策陟岩椒。北眺穷朔垂，东瞻越江涛。崇云象山岳，双阙郁岧峣。过彼双阙间，冠盖相游遨。四节随飙逝，茂时乏嘉招。骏骥弃不收，踠足有余骄。所期必鸿举，齐辔群龙朝。非子良见睠，岂复絷场苗。信心惬中赏，沈吟结清谣。共期玄冬月，欢谈憩林巢。
明-俞允文-《春思曲》@江南花时二三月，少妇乘春逐芳节。心性稳惬含清真，弄影晴川自流悦。青丝刻带锦作裳，宝扇轻摇翡翠光。芸房露冷春窗火，兰径烟开粉腻香。七彩明珰九华珮，紫縠文罗掩秋翠。绣额花丛千万色，玉腕奇姿发春媚。含思缄情不相识，步步遗芳去无迹。回簪转黛飞参差，才过东城又南陌。南陌东城春事深，离思杳杳花阴阴。坐对流莺啼歇处，闲窥清镜理瑶琴。晨鹍凄清不可闻，恨断吴烟怨楚云。自是琴心挑不得，还同孤月向黄昏。
明-俞允文-《宝剑篇》@吾闻龙泉太阿之宝剑，此物往往钟神英。人间得名千百载，国内惟有征求兵。昆吾之颖茨山精，银花绣出霜雪明。星气朝朝?鹈紫，龙光夜夜芙蓉生。文章已足清朝贵，勋业还为猛将惊。七雄五列虽已矣，报仇报恩心未已。非但飘沦古狱边，亦会提携楚城里。峥嵘磊落世两见，断蛟剸兕窃所耻。天下尝令万事平，匣中不惜千年死。朝驰咸阳暮云中，此间未必皆成功。但看古来功名士，杀身溅血俱英雄。嗟哉神物会遇亦有以，至今升腾变化为飞龙。
明-俞允文-《赠性公》@性公老禅僧中杰，目似青莲心似铁。天花结鬘垂庞眉，香气随风生顶穴。心持贝叶日千遍，手拄猢狲藤百节。庭前柏子菩提青，阶下澄溪无恼热。经行处处藏烟雾，生世无心路长绝。我来兰若多年所，自笑鸠留困于此。吾师五指能四分，僧跋时时还入耳。何年更乞甘露偈，一洒清凉润肌髓。
明-俞允文-《征马嘶送归有光》@白杨花飞江水黑，江头行人头尽白。青山日出烟尘昏，马上谁为都门客？都门豪客长安儿，蒲萄百斛柳千丝。戎装玉骏邯郸姬，虎旗绣簇红鸦啼。长安三月春未暮，城中不见游人归。游人归，醉满堤。青草长，征马嘶。
明-俞允文-《胡笳曲》@长风吹高海底月，半落洮河色如雪。胡笳写出陇头声，千声万声吹不歇。此时都尉兵初尽，此夕单于阵方结。沸地黄沙冻欲牢，连天白草烧难热。玉箸啼还遍，红颜坐相诀。《杨柳》曲中离别久，《梅花》管里音书绝。胡笳本是从胡起，曲曲缘云咽流水。飞入重城怨已深，听临遥塞愁应死。谁知沙畔卷寒芦，一曲能消胆气粗。更使胡雏双泪落，万群嘶月过飞狐。
明-俞允文-《将军行》@虏骑初传寇，将军别置营。猿肱求陷阵，燕颔请专征。冰壮蛟纹阔，霜坚雉尾晴。抨弦攒月的，镂剑写山精。制敌随形势，全军出死生。怪云冲障落，吉气抱鞍行。泾黑防流毒，山红侦伏兵。雁毛梳雪短，虎迹漫沙平。汉月犹能辨，胡星不可名。相看无一语，醉拔骨都城。
明-俞允文-《送归开甫之信都（有引。开甫即震川先生熙甫》@百里长城县，山回万壑纡。阳坡眠觳觫，阴洞产于菟。紫笋披云摘，青兰带草锄。土风饶险劲，案牍少欢愉。卓茂存心古，钟离与众殊。名高翻忤俗，道大不因愚。此日腾交戟，何人悔失珠。九方沉藻镜，万匹混迍夬。自是龙为友，无烦舄化凫。周王求八骏，非尔欲谁须。
明-俞允文-《独坐》@独坐高斋里，悠然向夕曛。天空山势出，树断水光分。远色看成霭，轻阴随度云。谷中人世隔，麋鹿自为群。
明-俞允文-《赠任别驾擢太仓兵备》@循吏临戎日，将军授钺朝。胜归千里外，敌取万人骁。玉剑秋魂冷，金镳夜壁遥。建牙停野色，吹角动金飙。调{?古}方疑虎，抨弦合坠雕。平吴杜元凯，破虏霍嫖姚。尝苦天心应，巡寒士气饶。伫看氛祲息，还珥汉廷貂。
明-俞允文-《周氏园亭》@紫绀琳宫侧，芳园丽景回。焚香青霭聚，洗鹿白云开。橘想灵均什，亭堪内史才。更怜花径里，月色夜深来。
明-俞允文-《岳山人岱许笼禽见寄贻诗趣之》@巢居全野性，灵笈每能该。漱玉泉初引，烧丹灶已开。四邻惟种竹，一径自生苔。何日笼禽至，群呼就掌来。
明-俞允文-《蜂》@春晴逢谷雨，泛滥绕林篁。逐醉萦轻袂，缠花猎异香。丛栖悬玉宇，叠构隐金房。灵化知何术，神功寄药王。
明-俞允文-《塞上曲四首》@葱关雪净月萧萧，大将功成玉帐高。天马不愁西极远，上林新种紫蒲萄。
明-俞允文-《塞上曲四首》@风高塞虏入龙堆，白羽雕弓象月开。一片黄云秋碛里，遥看精骑射雕来。
明-俞允文-《塞上曲四首》@征人万古没胡中，百战难收一战功。陇上长愁云不断，何年重向玉关东。
明-俞允文-《塞上曲四首》@金鞍玉勒控龙媒，淬水芙容对日开。兵气尽成烟雾起，夜深新破右贤来。
明-俞允文-《宫词四首》@海日初通内苑花，分林香气扑红霞。层层七宝雕阑里，犹有轻烟向外家。
明-俞允文-《宫词四首》@雪晴幹鹊尚流澌，天子金舆出每迟。新粉未干朝较早，坐熏龙脑熨红泥。
明-俞允文-《宫词四首》@一承恩泽入蓬莱，别赐轻纟庸称体裁。剪得辟邪新茧子，并房宫女斗看来。¤
明-俞允文-《宫词四首》@凤城门外踏歌声，院院烧灯彩眊睛。宣与内家分夜直，每从花里听交更。
明-俞允文-《赠法真上人》@高僧不出住花宫，百毳袈裟手自缝。遥想千岩秋色里，六时放梵下虚空。
明-俞允文-《寒食》@小阁啼莺春漠漠，青霞欲曙柳娟娟。梨花细雨尝新酒，寒食家家起暮烟。
明-俞允文-《有感》@汉武求仙事最迂，自然山泽尽清臞。蓬莱不信无人到，紫殿清斋学步虚。
明-俞允文-《无题》@青衿白臂紫绡裳，翡翠斜分十二行。最爱隔花人不见，玉盆间自浴鸳鸯。
明-俞允文-《捣衣二首》@月树朦胧夜色微，清砧不断晓鸦啼。十年少妇闺中力，谁寄辽阳万里衣。
明-俞允文-《捣衣二首》@重关月色早凉分，夜夜砧声逐塞云。泪尽天南与天北，胡笳同是月中闻。
明-俞允文-《泉》@能将映地复飞空，冷色遥清石上松。千载已无人洗耳，祇应流入乱山中。
明-俞允文-《园居》@萧萧无伴独为家，静里经春任物华。绿树千章啼百舌，香风吹尽紫藤花。
明-俞允文-《送吴处士》@春来愁雨复愁寒，此夕怜君各尽欢。明日舟行三十里，城中山色隔城看。
明-俞允文-《鸡》@月落空营旧垒低，寒风猎猎大荒西。惊魂易断江南梦，恼杀重城未晓啼。
明-俞贞木-《题倪云林画》@栖神山下玄元馆，华表巍然鹤未归。寂寂小亭人不见，夕阳云影共依依。
明-俞贞木-《题赵仲穆画马》@房星方堕墨池中，飞出蒲梢八尺龙。想像开元张太仆，朝回骑过午门东。
明-愚庵智及-《悼楚石和尚诗（三首）》@潦倒奚翁的骨孙，高年说法屡承恩。麻鞋直上黄金殿，铁锡时敲白下门。烦恼海中垂雨露，虚空背上立乾坤。秋风唱彻无生曲，白牯狸奴亦断魂。¤
明-愚庵智及-《悼楚石和尚诗（三首）》@圣主从容问鬼神，当机一默重千钧。荼毗直下金门诏，火聚全彰净法身。平地惊翻三世佛，等闲瞎却一城人。大悲愿力知多少，枯木花开别是春。¤
明-愚庵智及-《悼楚石和尚诗（三首）》@匡床谈笑坐跏趺，遗偈亲书若贯珠。木马夜鸣端的别，西方日出古今无。分身何啻居天界，弘法毋忘在帝都。白发弟兄空老大，刹竿倒却要人扶。
明-愚庵智及-《次韵寄开化一元禅师》@厌看功臣树色苍，故山端的胜殊方。桑麻原隰连香径，金碧楼台峙宝坊。瀹雪小斋云半榻，贯花新偈入千行。春深四大轻安否，佛祖权衡赖抑扬。
明-愚庵智及-《师祖善权元翁和尚忌辰》@为爱团圞十亩园，红芳消后绿阴连。杖藜日涉真成趣，野菜时挑不费钱。临济栽松亲夋地，仰山种粟自烧田。祖翁活计谁相委，独立南荣为惘然。
明-愚庵智及-《次韵答梦堂法兄》@兵戈南北竞喧争，兄弟分违似隔生。瀛海丹山君宴坐，劫灰双径我徒行。只添束篾腰间重，依旧眉毛眼上横。赖有祖翁家活在，不妨日午打三更。
明-愚庵智及-《答东皋伯远法师》@东皋尊者隐郊墟，小小屠苏睹史居。切柏代香朝演法，卷帘进月夜抽书。村园果熟秋霜后，花径苔生宿雨余。心境两忘诸幻灭，更于何处觅真如。
明-愚庵智及-《示寿知客》@开先寺里迎宾日，禅月堂前索偈时。客路如天春似海，子规啼断落花枝。
明-虞淳熙-《景泰洼》@合沓众山转，鸿沟界危冈。贞松心不移，偃盖覆神堂。欲蜕龙为鱼，千古以慨慷。土木骨纵横，魂来关塞长。君王奠鳌足，太史筮苞桑。宗霸救沦丧，朱火寒有光。迎驾谊何笃，覆辙戒难忘。岂无延陵心，重为亡国伤。宫门一以夺，羡门竟迷方。碧瓦易黄屋，蓬颗西山傍。杜宇啼旧埏，织乌集野棠。坤维幸勿绝，一惸得新藏。灵表扶九宫，何必厂阴房。碧血障胡尘，芊芊白草芳。高睇歌《大招》，涕泗洒衣裳。
明-虞淳熙-《神宫监四首》@奉帚陵园洗白絺，若为露下倍伤神。秦宫耐可花前死，忍向秋风哭圣人。香烟遥接白云平，原上金灯夜夜明。山鬼萝衣挽秋驾，青冥有路不教行。黄花镇外拥胡兵，万马驱来山几层。难去宫中报天子，朝朝只是拜长陵。¤
明-虞淳熙-《神宫监四首》@比邻鹅鸭敢经过，自放牛羊满石坡。天子故应嗔不得，春来游牝更偏多。
明-虞淳熙-《古寿宫歌》@献陵当年筑寿宫，君王鞭石走石工。马舆朝来还暮入，往来八骏如回风。死生昼夜须臾在，霹雳一声辞大内。遗舄人疑黄帝弓，自敛金衣抟大块。不将玉斧修天门，不引玉液通天源。营骨炼形水银海，至今龙蛰明珠浑。何当疾雷飞猛雨，雨淋龙髯小臣负。昔日殷勤筑夜台，于今直是冲霄路。便使神孙一见之，削平五岳作丰碑。金轮捶碎风轮坠，泉上宫中万丈旗。君不见祥子岭西金银阙，不日灵台穿月窟。愿将万寿祝尧年，穷卒两河归白骨。
明-虞淳熙-《横河打鱼行》@霏霏晓雾古城低，竹压危桥渔艇迷。此时月钩不落水，大鱼小鱼争出溪。宿鹭憎人翻雪去，鹭沙尽被渔人踞。飞罾十丈浪花浮，赤脚何妨多沮洳。鱼惊迸散背尾驰，囊头戢戢交参差。老人无缘救不得，飞红斫玉糜汤池。鮹鲦泣釜沸声切，犹记芦根有残穴。后身愿复灂前濡，洒子仍忧值江鳖。魂归贝坻诉白龙，白龙鱼服泳寒风。渔人捕得燔枯处，急雨打船帆影空。
明-虞淳熙-《仿杜工部同谷七歌》@有客有客吟泽畔，短墙缺岸篷蒿乱。妖鱼拨刺白蛇横，横皮塔下无昏旦。我生胡为在旷野，盲风夜号尘满案。鹿门无妻獠奴走，皮骨空留肠已断。呜呼一歌兮思傍徨，高天为我零寒霜。¤
明-虞淳熙-《仿杜工部同谷七歌》@鹞子坞寒山鬼行，有冢累累黄蒿平。往年拾骨方家峪，携母就父同隹城。朝廷虽颁两道敕，尘车茅车空有名。幽宅一闭不复晓，梦中往往疑平生。呜呼二歌兮歌似哭，白杨瑟瑟悲风木。¤
明-虞淳熙-《仿杜工部同谷七歌》@六月六日夜飞电，坐草畏风不敢扇。我行呼妹炊兰汤，浴弟盆中看婉娈。长大有才实倍我，学字磨穿青铁砚。口绝盐醯耻共牢，相随南北常相见。怜我无依在我傍，寒原幽谷同贫贱。呜呼三歌兮歌乐饥，鹡鸰鸿雁霜洲飞。¤
明-虞淳熙-《仿杜工部同谷七歌》@大妹哭夫城东隅，小妹哭夫海昌庐。城隅泪干海昌湿，新鬼旧鬼争冥途。买舟昨日吊新鬼，雉经暑月无完肤。牵衣顿足相向哭，弟妹失声眼据。三年不见语音改，是耶非耶灯前呼。可怜头上榛半尺，良人一掷簪珥无。呜呼四歌兮转凄切，野田水涩寒声咽。¤
明-虞淳熙-《仿杜工部同谷七歌》@雄雉单飞两雌死，大夫归来哭内子。杨家孤坟草萧萧，李家灵衣风靡靡。去岁长安笑语喧，今年晙帐烟尘委。霞帔新裁翟冠好，芳魂不去惊犹视。呜呼五歌兮意难陈，鼓盆欲下还逡巡。¤
明-虞淳熙-《仿杜工部同谷七歌》@有女有女寄外家，伶仃飘泊空如花。采得双柑不忍食，索人远过投阿爷。陶令多情中郎苦，一形一影西日斜。愿汝出门鼓琴瑟，不愿去国悲胡笳。呜呼六歌兮音转细，晦日无光掩青桂。¤
明-虞淳熙-《仿杜工部同谷七歌》@白白袒免头上绕，两度三号哭年少。长夜幽林叹一声，山鸟惊飞虎伥叫。千里提携多苦辛，十年梦寐空啼笑。病骨棱层影渐销，絺香何日生秋庙。呜呼七歌兮歌正哀，操戈挥日登荒台。
明-虞淳熙-《怀净国》@客有归来辞，都作莲花字。五柳珊瑚枝，三径玻璃地。天童候金门，香刍总而至。翠裓倾丹英，纷纷罗应器。翩然六铢轻，秋霞生半臂。解衣浴澄地，灵风撼仙芰。承足青玉沙，妙触各如意。空楼千乐鸣，吹演第一义。吾安进衤几歌，独笑声闻醉。极乐讵有涯，行向刀林戏。
明-虞淳熙-《屠长卿过访有所投赠次韵答之》@南山逢纬真，翛然见仙骨。羡此龙鹤姿，相携入玄室。至言了不烦，大无是何物。众人祗天刑，尔独解其桎。三壬抱日明，六翩抟风疾。岂必伊竺乾，羽衣不须脱。三氏徒纷纭，端如狡兔窟。长汀负鸿包，十袭何密密。逆行迷汗漫，独往寡俦匹。误为郑圃游，商风转飗飘。闲窥小白华，中衣生海日。校书空然藜，晞发不施栉。偶发同心言，忽已交臂失。将无随通明，鄮仙礼文佛。蓬莱亦化城，在在阇耆崛。
明-虞淳熙-《哭许阿大灵长》@病眼昏如雾，变雨洒絜霖。闻子畀过门，椎枕一声哭。龙井张春筵，送客仰华屋。长揖辞此世，云返下宫宿。折腰幸归来，一折竟就木。呜呼五十年，与子频征逐。清狂混酒人，长呗疑祠祝。攫取法书跳，嘲谑文园朴。久染长安尘，常携永安仆。遇我简通室，因叙情初熟。泮宫总角游，萧寺同几读。朝夕数茎齑，瓮飧半升谷。阿二提食櫑，阿十捧书牍。家贫苦兄弟，世事伤翻复。我出逢眼白，子归只头秃。不如阿二仙，不闻阿十睦。尊生老隐山，宛死人入屋。平生书画船，倏尔冲风覆。藻火洗欲尽，琴瑟调难伏。有口懒歌鸰，无心先赋鵩。忆我初第时，暴病刀刺腹。子来扶掖我，夜起至五六。悲子不及药，魂飞胡太速。相贫知己多，以兹泪簌蔌。念子学书来，退笔有几簏。千秋翰墨林，定莅钟王族。米颠邀许颠，须生众香国。合掌绕莲花，往日曾肃穆。莫念德生儿，其叔非痴叔。神饮覆十杯，且享夜台福。若见长庚星，慎莫假踧。暂作《升天行》，借他双白虎。昔者毗山社，三人好奇服。子初名木孺，若木光煜煜。授我长孺印，调笑词坛伯。胡家第三郎，三孺自品目。文鼎两趾倾，踆乌双足缩。腾踔大地间，偃蹇惟我独。夔行拟何之，揽涕空盈掬。
明-虞淳熙-《闲适仿白氏体二首》@曲阁只容膝，低床当结跏。旧衣多稳暖，小隐不繁华。四十名途绝，三千佛界赊。白莲洲上住，净土已生芽。¤
明-虞淳熙-《闲适仿白氏体二首》@白屋还施纷，莹莹雪不如。更开三尺牖，照我五车书。冬尽收芸草，秋来晒蠹鱼。便便一梦觉，人道孝先闾。
明-虞淳熙-《十月十七夜泛二首》@尘市千人梦，明湖一舸飞。宾鸿纷对语，顾兔淡忘归。难得芙蓉醉，生憎葑草肥。独游开浑沌，寺寺掩松扉。¤
明-虞淳熙-《十月十七夜泛二首》@收拾游人去，还予玉一轮。两湖成独往，十月夜寻春。野鸭呼名急，惊鱼掷浪频。莼烟分桂棹，直拟犯星辰。
明-虞淳熙-《中秋西湖社集分韵得齐字一百韵》@白月青莲社，文星远聚奎。长庚秋映桂，太乙夜分藜。峦色三台紫，峰形九曜低。金牛须会女，张鹿不躔氐。明圣依才子，清光鉴羿妻。占应传太史，道或问王倪。虎观高呈瑞，明堂上布缇。闵吴通寄象，汉魏忘筌蹄。反坫提牛耳，流芳抉麝脐。坛中夸倚马，云外唤驱鸡。士行标银管，朋簪合玉笄。葱裾看楚楚，珠履亦媞媞。各上登仙舫，都升取月梯。当筵虹气绕，摇笔日华迷。多尔词连郢，偏予懒似嵇。空山知隔世，幽径不成蹊。人语惊同狖，仙方未化羝。疏狂憎眼白，沉瘵恨形黧。剑匣还诸将，诗囊脱小奚。书将焚石砚，药每进刀圭。月殿俄招入，瑶田忽梦犁。中秋张宝镜，大睡揭金鎞。放舸飞青雀，横霄截素霓。篁开天浩荡，萍集水排挤。乍见欢初识，重逢意转凄。艺林聊逐鹿，皇路恐歌骊。特达罗璋玉，尘挨侧甑窐。肯来非偃蹇，早至任提撕。贯斗抛槎蘖，凌云舍曲枅。时情讥廓落，交道愿深缔。便附追风骥，惭为尺泽鲵。逍遥出严户，唱和沸螗。竞说船邀客，翻成车载鼷。芙蓉差薛荔，萧艾杂丹荑。东鄮瞻眉彩，西吴让齿齯。幔亭来羽服，桂艇隐芳袿。玉俎红虬脯，雕盘苍鹿臡。牵丝和藕汁，腾馥脍橙齑。绝粒杯余，长斋匕进篽。祥风欣习习，吉事正折折。商祝烧罾缴，西慈折箭錍。列笾仍割席，净几复吹軿。佛大三灾离，王明五福禔。无天飞羽爵，有室贮空。茶灶烟留浦，行厨火照烓。菰香登碧沚，芹冷到青泥。享共伊蒲馔，希传芝术畦。冲风穿绮縠，击浪碎玻璃。荇乱沉云绿，芦寒觉雨澌。锦塘飞盖荫，绣陌紫骝嘶。醉客争呼雉，渔童巧置罤。遥江闻白马，隔叶尚黄骊。渔市忘暄杂，村家想勃谿。桥车迎藓合，墩酿带花赍。游侠夸银勒，婵娟敛象篦。荷枯愁委盖，杨老叹生稊。兰桨金沙倚，花门翠袖携。笑陈青玉案，齐拍白铜鞮。彩烛融珠凤，红英拥木犀。儿童窥野竹，乐部戏园梨。越调时分队，游缰半倚籥。主人犹按节，年少慢相诋。朗阁明朱黛，深岩答鼓鼙。优昙停佛曲，烟树倏乌啼。轮转清虚府，光含桃李堤。辉辉掩蟾兔，皛皛误凫珣。露重沉丹幌，绳移揽赤绨。中宵捐梦寐，午夜失昏黳。藻艳开笺素，锋寒莹祼鹈。玄珠投赤水，毫相涌招提。极浦回霜练，高亭覆雪膋。孤山迷放鹤，鹿苑恍惊麑。榆白金天晓，枫青霁色{雨夷}。夜光仍结佩，流火复生锑。斜汉倾幽渚，凉云锁碧闺。芸来台上妾，娥影水中捴。纷逐乘鸾伎，闲销吐穗猊。锦心人共剖，月胁孰能刲。韵借吴仙谱，歌分子建题。家家丽东壁，小小忆南齐。伐木思嘤啭，编苕类滑稽。雅宜师杜甫，险欲逼昌黎。大笑方为道，知雄未是谿。喜新硎发刃，难解佩多觿。结好鱼投水，逃名蚋厌醯。情偏采菖罝，嗜僻味鲜。不道攒眉入，虚疑闭户栖。神交宁强比，调叶岂终暌。气合肩差并，诗成手互批。敢攀龙振翼，愧杀马奔沴。游倦吟劳止，形疲唱简兮。同人那可避，上帝讵方侪。直是烟霞病，何缘福禄膍。积香欣受饭，攻玉且收{殹石}。水宿离鸥鹭，山栖混鳖鴺。归林石齿齿，反驾草萋萋。回首怜争长，飞神拟上跻。少微盟已定，身隐大湖西。
明-虞淳熙-《万历乙未正月十五日莲池大师受缁白之请诣南》@身倚南屏隐，心将宗镜传。杖藜过净寺，开藏惜残编。幸得多人写，欣看万卷全。阐扬须大士，弘演忆先贤。谁继永明日，遥赡回耀天。如公甘让席，杨尹肯辞筵。同谒云栖祖，期闻《圆觉》诠。沿江入山拜，投地掩泥虔。交口勤三请，陈辞具十缘。逗机如有待，应供岂虚延。方丈都生草，圆袍见性莲。他山并芜秽，此地绝腥膻。但值狮扬麈，何愁鸠化鹯。况师渝六十，应早利三千。近赴王城请，新安佛国禅。赤栏荣树覆，金榜杂花鲜。门外貂珰侍，床前缨纟委连。藩司作屏翰，关令望神仙。广护伽蓝大，深居兰若坚。师来上元节，人庆下生年。顿启神通藏，俄倾吴市廛。城东老母出，贫里病儿前。戢戢鱼头密，纷纷猿臂牵。旧僧仍落发，故友愿齐肩。共趁山钟晓，争观慧日悬。莫须疑看杀，耐可厌胡缠。立雪僧腰没，瞻风客履穿。贞明釜犹小，香积突常烟。剥落黄妃木，干枯圆照泉。龙归偏坐蜕，蛇去敢留涎。张果乘驴至，天王入梦怜。虎除不净肉，宫购放生渊。既阐诸经旨，还滋众福田。孰参裴相侣，我听伯牙弦。返棹辞余粟，临行散衬钱。白云披坏衲，明月照空船。推费天人力，高同佛祖眠。铜轮元誓取，宝地向争先。他日新笺就，重宣净土篇。知为不请友，转觉一音圆。
元-虞集-《钓月轩（京兆杜本隶颜）》@方池积雨收，新水三四尺。风定文已消，云行影无迹。渊鱼既深潜，水华晚还出。幽人无所为，持竿坐盘石。
明-虞堪-《看帆二首》@蚤觉浮生类转蓬，江湖元不恨西东。十年敛迹居林下，万里游情付梦中。开阖岂嫌梅子雨，往来难信石尤风。青山坐老堆黄发，奈尔滔滔泣路穷。¤
明-虞堪-《看帆二首》@一日几番云作阵，百年都若蚁旋堆。南金逐翠登燕埒，北罽随貂到楚台。采药已将童女去，浣纱曾送美人来。名奔利役何休歇，日落长天数去回。
明-虞堪-《自画万壑松风图歌赠天迨朱秉中梅花巢》@天台万八千丈山，桃花久不流人间。上当牛斗开天关，仙人几度招我穷幽攀。琼台玉阙迥寂寞，石桥且滑空潺湲。曾识高人姓朱者，读书缚屋莲峰下。一从画得龙马神龟文，走献天子登天阍。天子莫可官，归来老田野。最喜两儿郎，绿发更潇洒。大者赋远游，不肯卑微休。仲也谁与俦，爱我画沧洲。聊将水墨趣，写此空岩秋。雁荡云连赤城暮，潇湘雨里苍梧愁。我爱仲也琴，倾耳大赏音。南风散五弦，为我开烦襟。栖乌夜啼秋月堕，黄鹂晓转春花深。君不见画中绝是琴中趣，万壑秋风满松树。应有梅花可结巢，随意青山看云去。
明-虞堪-《自画山居图歌赠宜春朱隐君地理专门》@朱侯有隐居，乃在宜春间。东游久未已，浩荡忘其还。山川神气具在眼，穷幽赜隐知何限。黄河之源出昆仑，千里万里盘旋屈折支天根。自从开辟分九州，大噫嘑生气浮。绵延直接无尽头，奔澎不息入海流。海门限水回蛟蜃，碣石排风驻马牛。从此山川极瓯粤，秦王之石禹王穴。朱侯朝览赤城霞，暮看山阴雪。山阴溪中钓鱼者，旧庐亦在青城下。胸中丘壑浑天成，手把风云目挥洒。窅霭外，鸿濛前，来龙起伏顷刻真宛然。长松古桧亦偃蹇，不似草草生风烟。朱侯长相见，谈笑共刮目。脱屦白石上，沧浪歌濯足。爱山之癖奈侯酷，聊以寻幽画茅屋。青山隔溪转，白云就檐宿。不短挂猿藤，颇长栖凤竹。画成送侯当早归，越来溪傍花正飞。春山蕨长荠菜肥，何待满树风雨钩筜啼。朱侯，朱侯，此别勿叹惜，一饭劝君当努力。但将鸡犬深入云，莫管桃花尽狼藉。此画挂向草屋壁，读书万卷守勿失。从教门前泥潦三尺深，深掩柴门莫轻出。
明-虞堪-《瓢隐画歌》@溪山昨日风雨来，溪上船子冲潮回。白鸥微茫度岛屿，绿树恍惚迷尘埃。烟昏气黑夜滂渤，石梁茅屋多倾颓。壶公画里何悠哉，写此世外之蓬莱，弱水不渡良可哀。
明-虞堪-《朱泽民山水歌》@江山青青江水绿，市上何人吹紫竹。避暑宫前不见春，落花满地游麋鹿。千古江山列画图，朱侯解写咫尺烟模糊。扁舟依然在洲渚，应可自此归五湖。昔人去者今有无，昔人去者今有无？
明-虞堪-《旅怀》@野阁篝灯独夜时，苦愁风雨失归期。梦回蜀道关山险，行尽江南草木衰。纵酒为怜花落去，懒眠重恨月来迟。不知鸣凤飞何处，老却梧桐第一枝。
明-虞堪-《春兴》@十日寒风剪落梅，东西撩乱雪盈堆。王孙何处寻芳草，野老多情踏旧苔。须觉繁华随水去，断无行迹过桥来。黄昏寂寞徘徊久，安得清樽为尔开。
明-虞堪-《十月十七夜舟中作》@江汉月辉辉，孤舟一夜归。白沙渔聚火，清露客沾衣。橹约寒潮响，鸥联宿雁飞。人间成底梦，吾独转忘机。
明-虞堪-《春兴》@原头芳草绿如茵，寒食江南已过春。飞絮漫天兼绕路，落花如海倍愁人。
明-虞堪-《夜雨水竹居听弹筝》@繁溜响檐牙，深堂静不哗。坐来听夜雨，歌起酌春霞。烛小银花坠，筝低玉柱斜。俄闻关塞曲，飘忽思如麻。
明-虞堪-《南城祚真精舍寓宿呈熙哲二公》@尘世竟忘情，还来访惠明。一灯悬夜榻，万竹起秋声。虎啸风连屋，乌啼月满城。坐忘浑不寐，相对话无生。
明-虞堪-《寄马民立在越上并简孟季成》@半生书剑各飘零，千里相思望窅冥。春水鸥边吴树绿，夕阳马上越山青。依刘已是同王粲，适度何由似管宁。故旧见君还问我，钓船只说寄烟汀。
明-虞堪-《题盛子昭临吴兴公溪山钓船图》@著我春江听雨眠，沤波亭下水如天。当时度得参差玉，吹起春风满钓船。
明-虞堪-《午日访沈元圭席上次黄舜臣韵》@一帘葵锦烂晴霞，五色丝虹映臂纱。玄药自消头上雪，绛榴谁插鬓边花。茶烹石鼎从施禁，诗写蛮笺学破邪。不是西山黄石叟，难逢东老地仙家。
明-虞堪-《次韵答公权见贻之句》@一日风尘澒洞时，百年身世转堪悲。岂无怀抱同千古，谁共登临望八垂。为客谩投鹦鹉赋，伤春多在杜鹃诗。穷途覆辙迟徊久，莫道为轮不用规。
明-虞堪-《题赵松雪画四首》@江上晴天锦绣纹，丹崖红树思纷纭。毫端染得秋无际，犹是苍梧几片云。
明-虞堪-《题赵松雪画四首》@王孙今代玉堂仙，自画苕溪似辋川。如此青山红树底，那无十亩种瓜田。
明-虞堪-《题赵松雪画四首》@玉箫吹断几黄昏，南国风流竟莫论。帝子不悲秋色晚，墨痕何以著啼痕。
明-虞堪-《题赵松雪画四首》@竹色萧萧木叶齐，石边芳草迥凄迷。断猿月落愁人去，正在黄陵庙里啼。
明-虞堪-《成都使君王季野席上次韵奉呈橧巢初庵云林玄》@隐者分湖住，高士云林栖。蒹葭散汀看鸥去，桃花隔屋闻鸡啼。每同杖屦踏春堤，诗筒酒榼前后提。公子风流乃相爱，缕引婵娟生叆叇。纤歌细舞交欢从，翠珰玉佩花茏葱。兰亭之下暮春会，飞觞列坐千载同。莫讶眉山长帽翁，高谭雄辨颜酡红。颓然自谓谪仙侣，欲举石象超鸿濛。丹丘子，陶朱公，人间岁月驹过隙，不饮莫待两鬓成衰蓬。君不见东风晓作梨花梦，白雪飞来已半空。
明-虞堪-《赠笔生施廷用》@苕人艺者多艺笔，冯陆当年称第一。冯陆之前谩有人，良工若个当俦匹。吴兴遗老旧王孙，忆昔被诏游帝阍。白玉堂中留补衮，冯也陆也此日其艺皆其抡。玉堂仙去冯陆死，遂有时名落人耳。后来温生杨生皆擅场，乡里而今有孙子。几家有艺如有田，侯门曳裾笔满船。先生兄弟懒归去，更有施生争后先。施生施生良独苦，一棹江湖正风雨。雪满头颅尘满髯，过我烟江阖庐浦。吾侪自顾非华阳，奚足为尔分强良。聊复临池扫硬黄，云烟脱手生光芒。快马追风忽当陈，銛戈利剑森交张。跳龙卧虎畏颠素，便欲掇出参钟王。甫知老髯绝艺得精法，差可辟易数辈又于陆也相翱翔。宣州兔，越州竹，慎勿贪书瘗筠簏。竹已废萌茁，兔亦饱狼腹。春管秋毫取次生，应待山中气清肃。作歌赠君归计促，不足传人喻珠玉。重来过我烟江曲，为君展破鸥波绿。
明-虞堪-《读饶介之遗徐允中书》@挥毫草草入狂颠，岁月犹题破国前。郭隗不言才漫尔，田单失计事徒然。穴中虎子终探物，梦里麟儿底诧贤。总为有生钟祸谶，绝怜无处托楼船。
明-虞堪-《为王允同题陈惟允画荆溪图》@好山都在太湖西，满路风烟棘刺迷。华屋燕飞今在否，市桥官柳不胜题。
明-虞谦-《闲居》@蜜熟黄峰静，泥融紫燕忙。日停花妥艳，风过竹生香。美景追游少，中年感慨长。一樽消晚坐，乘月更移床。
明-虞谦-《田家晚泊》@风磴翻危叶，霜槐出断根。过桥逢野老，倚杖候柴门。驯犬熟迎客，归鸦远认村。茅檐投晚泊，烟雾敛初昏。
明-羽素兰-《落花（七首）》@一自相从十八姨，春山游遍故枝移。扑帘时助娇娥绣，点砚常窥骚客诗。国色尚存衣带引，清香不改月明知。蝶来北苑蜂南去，谁向楼头话别离。¤
明-羽素兰-《落花（七首）》@昨日层冈今曲堤，乍看谁信旧成蹊。尽教拂掠随鸦阵，怪道颠狂伴燕泥。蔡琰忽惊归异域，西施空自忆耶溪。人间离合浑无定，兔去乌来到处迷。¤
明-羽素兰-《落花（七首）》@一凭风势自徘徊，吹堕东篱成锦堆。无语对人羞粪土，有情留别向莓苔。掉头犹望君王幸，舞袖还随歌扇开。谁道赵家身似燕，不飞金屋委尘埃。¤
明-羽素兰-《落花（七首）》@才向诗人又酒人，半留窗屋半铺茵。自来姣好根荄薄，却为轻狂转盼频。任是秾华迎淑景，也应飘泊到残春。青阳若得常如旧，子建何须赋洛神。¤
明-羽素兰-《落花（七首）》@金粉漫天晓日暾，韶华冯尔寄残痕。沾衣不湿风如霰，点案无声蝶乱翻。身在红尘心恋树，朝依绿叶暮归根。人生聚散虽春梦，觉到抛离更断魂。¤
明-羽素兰-《落花（七首）》@几回墙畔逐飞翰，分付流莺莫报欢。忆昔晓妆争日丽，而今夜雨又春残。每遭俗客呼童扫，曾得游人带笑看。惆怅红颜何处去，青山依旧路漫漫。¤
明-羽素兰-《落花（七首）》@匪爱春游学浪仙，一心常系故枝边。如奔似逐皆无奈，送雨迎风也可怜。遥望陌头悲柳絮，点残红叶乱云笺。离情不与春霞尽，翠雁钿蝉到处天。
明-羽素兰-《寄远》@绣户常相忆，阳台未有期。西风吹雁去，说向薄情儿。
明-羽素兰-《招魂》@白云无声山魈啼，桃花落地老鹰饥。苏台古冢夜凄凄，霜根石眼哭莎鸡。死字犹传梦里人，彭祖巫咸依旧春。海波不涸天不远，杜鹃枝上魂当返。
明-庾山学公-《雪夜山行》@孤舟疑入剡，夜绕乱山行。雪与月俱白，江因人更清。岚深寒气重，岸断冻痕平。况复人烟少，空闻落雁声。
明-庾山学公-《寄吴少君山人》@知君好芳草，荷芰半衣裳。一别春山绿，几经秋叶黄。海门生片月，江寺送残阳。曾有天台梦，相携度石梁。
明-玉芝和尚-《呈梦居》@大地何人不梦居，梦中休问梦何如。煮茶消得闲风月，不向蒲团读梵书。
明-玉芝和尚-《游西湖和钱学士韵》@大堤回接凤山遥，金勒东风嘶马骄。芳草不知埋帝舄，柳枝犹似学宫腰。天空水月三千顷，春老莺花十二桥。闻说楼船醉年少，平章独免紫宸朝。
明-玉芝和尚-《越王台》@越王台上客登临，范蠡湖头草正新。敌国荒凉吴鹿豕，故宫行在宋君臣。杖藜远塞风烟暮，花木深城雨露春。往事不须悲落日，高歌独立恐伤神。
明-玉芝和尚-《吴山秋望呈张侍御》@子胥庙前江日晡，越王城头云有无。故宫台榭几黄叶，南度寝园今绿芜。长笛关山瞻北固，清樽鱼鸟傍西湖。萧萧落木苍郊外，几处寒烟破屋孤。
明-玉芝和尚-《游灵谷寺》@石磴迢遥入翠微，倚空台阁映斜晖。长廊春寂花初落，万木云深鸟自归。灵谷慈风生梵境，寝园佳气护朱扉。未应志老无长舌，古塔铃音彻上机。
明-玉芝和尚-《江村》@残阳在木末，远鸟下孤屿。渔舟归未归，吹笛芙蓉渚。
明-玉芝和尚-《立玉亭》@山当崖断孤亭立，竹树回环翠万层。倒看夕阳深涧底，不知云外有归僧。
明-喻时-《稷山》@飞沙凌乱扑征帷，朔气遥连白虎旗。水急渔船留冻浦，山空猎网挂寒篱。观风只到羲和冢，访古还过后稷祠。闻说单于侵内郡，将星不见使人悲。
明-元宣-《题铁柱》@湖上波涛一剑空，冶金留取镇龙宫。八方灵索悬坤轴，万古苍标定劫风。不用断鳌扶四极，谁令铸鼎象群凶。登真未了神仙事，累代方知济世功。
明-元宣-《游龙翔寺》@飞桥北上转光风，窈窕慈云接故宫。麟趾不来行殿废，龙光还在御床空。岩廊万象丹青合，楼阁诸天锦绣同。几度残钟敲落日，老僧犹泣鼎湖弓。
明-圆复-《赠别华顶老僧》@老宿清无侣，名山住有年。须留三寸雪，衲挂半窗烟。破屋眠秋雨，孤铛煮夜泉。相逢笑相别，红叶满霜天。
明-圆复-《赠无生祝发》@剃染酬初愿，皈依向大乘。夙传人似玉，新纳戒如冰。香钵分甘露，田衣挂紫藤。从今翠微里，添个白云僧。
明-圆复-《留别念空》@问水寻山各自忙，草鞋无底踏秋霜。江南游遍将江北，何日还来共竹房。
明-圆复-《东山纪别》@谷口风斜斗笠狂，米囊夹路白于霜。山童不掩溪头寺，一任闲云满竹廊。
明-圆印持-《废褒能寺》@枯松乱竹一丘陵，曾此开堂演上乘。瞰祭鸦如放生鸟，扫坟人似远归僧。刹竿倒处见翁仲，鬼火移时替佛灯。片碣欲书闲姓字，不知敕赐有褒能。
明-袁表-《梅花落》@妆楼夕掩扉，独坐望春归。忽见梅花落，犹疑陇云飞。因风点瑶瑟，乱月影罗帏。欲折南枝寄，边庭驿使稀。
明-袁表-《湘妃怨》@烟波杳何之，汀洲郁寒翠。一江春水生，是妾相思泪。
明-袁表-《题渔梁客舍》@渔梁渡头新雨歇，大竿岭外飞云没。迟回不见故乡人，却见云间故乡月。
明-袁暠-《款歌》@秋水芙蓉面面开，锦云低护小蓬莱。夜深莫把珠帘下，恐有青鸾月底来。
明-袁暠-《款歌》@玉人花下按凉州，白雁低飞个个秋。弹撒骊珠三万斛，当筵博得锦缠头。
明-袁公冕-《十月始见菊》@怪尔清姿消瘦尽，冷风疏雨亦凄其。玄冬乍见真成晚，白首相期亦未迟。云暗郡城愁独坐，日斜乡国望移时。樽前摘索原因醉，烛底歌吟转更悲。
明-袁宏道-《古荆篇》@年年三月飞桃花，楚王宫里斗繁华。云连蜀道三千里，柳拂江堤十万家。丹楼绣幌巢飞燕，青阁文窗起睡鸦。鸦归燕语等闲度，不记江城春早暮。东风香吐合欢花，落日乌啼相思树。王孙挟弹郢门西，少年借客章台路。少年矫矫名都儿，雕鞍朱勒黄金羁。采桑陌上青丝笼，红粉楼中《白皦》辞。白皦绿水为君起，青春环珮如流水。东城丝管接西城，相府豪华压朱邸。侠客飞鹰古道傍，佳人卖笑垂杨里。垂杨二月隐朱楼，家家宴喜楼上头。綦舄喧阗朝送酒，管弦嘈杂夜藏钩。繁弦急管夜初阑，惜花少女怨春残。桃花滟滟歌成血，兰炷漫漫火送寒。晓风杨柳菖蒲浦，秋月梧桐金井栏。秋月春花无断绝，门前郁李九回折。愿作阳台雨后云，谁怜洛水风中雪。阳台洛水梦空长，那似倡家玳瑁床。选得东家佳姊妹，却延西第好儿郎。织成锦席迷蝴蝶，种得青梧栖凤凰。游人恋恋无穷已，踏遍江城春万里。只解宾从集似云，那惜年光去如矢。花开花落迥生愁，郢树鄢云几度秋。霍氏功名成梦寐，梁王台馆空山丘。荣枯翻复竟何言，昨宵弱水今昆仑。无人更哭西州路，有雀还登翟氏门。汉恩何浅天何薄，百年冠带坐萧索。昔时嘘气成烟云，今朝失势委泥砾。青娥皓齿嫁何人？金床玉几为谁作？已矣哉！归去来。楚国非无宝，荆山空有哀。君看《白雪》、《阳春》调，千载还推作赋才。
明-袁宏道-《拟宫词七首》@玉殿莲筹夜未央，内人传旨出昭阳。朝来刚赴西宫约，莫遣经筵进讲章。
明-袁宏道-《拟宫词七首》@宜春苑里日初斜，三百妖童校丽华。韎戎衣朱鬛马，不知若个是官
明-袁宏道-《拟宫词七首》@百子池头九子萍，美人双照月棱青。宫槐叶落春如水，诵得《莲花》两卷
明-袁宏道-《拟宫词七首》@阿监当头送好音，羊车行处载鸾衾。朝来领取铺宫例，御帕亲封少府金。
明-袁宏道-《拟宫词七首》@彩仗龙旌拂曙轻，朝朝东阁坐先生。皂囊久积言官奏，分付金珰取次行。
明-袁宏道-《拟宫词七首》@金衣滑滑搅春眠，白发中官进简编。天子自临宣示帖，美人亲碾校书笺。
明-袁宏道-《拟宫词七首》@一般春色有枯荣，十树樱桃九树生。拾得青梅如弹子，护花铃下打流莺。
明-袁宏道-《伤周生》@溪头曾见浣春纱，珠箔于今天一涯。紫陌重邀千宝骑，青楼无复七香车。美人南国空湘水，处子东邻是宋家。记得西廊香阁里，瓶花长插一枝斜。
明-袁宏道-《客有赠余宫烛者即席同刘元定方子公丘长孺陶》@刻凤含鱼吐春焰，只拟蓬莱天上见。绿绨方底散青烟，一朝别却宫云面。不照明珰翠步摇，书帷自剪读《离骚》。捍拨春雷罢不闻，细雨珠花滴小槽。韩家灯檠夜相伴，离离朱粉烟黄卷。瓦瓶石臼竹方床，上有罗文折角砚。莫道不如宫里时，高斋守尽兰心茜。邯郸才人嫁厮养，犹胜闭置闲宫殿。柏梁宴罢霞成堆，昆明池底夜珠来。红膏自膻不得近，阿监但扫沉香灰。汗花凝滴雪珠腻，蜀葵纷湿青虫醉。一石酒尽尚留髡，扇婢瓮儿烂熳睡。烛龙传语九微光，输尽婪杯老闲吏。
明-袁宏道-《紫骝马·紫骝马》@紫骝马，行且嘶。愿为分背交颈之逸足，不愿为追风绝景之霜蹄。霜蹄灭没边城道，朔风一夜霜花老。纵使踏破天山云，谁似华阴一寸草。紫骝马，听我歌。壮心耗不尽，奈尔四蹄何！
明-袁宏道-《郊外水亭小集三首》@山自萧森涧自寒，却怜胜地在长安。桐阴恰好当窗覆，柳色终宜近水看。已倦呼儿犹问酒，不情逢客强加冠。湘江亦有幽居处，多少芙蓉忆钓竿。¤
明-袁宏道-《郊外水亭小集三首》@幽篁戛戛坐来清，懒慢都无对客情。戏水鸥雏分浪出，趁巢乌母曳枝行。堂前羯鼓人三爵，花下弹棋鸟一声。红药青轩如梦里，几年尘傍马头生。¤
明-袁宏道-《郊外水亭小集三首》@清歌袅袅两妖童，尼酒题诗兴转工。拾翠女来虚槛外，分蔬人立小畦中。落花扑面都如雪，密树宜亭不碍风。怪得夜来乡梦好，穿云直入武陵东。
明-袁宏道-《秋闺》@秋色透罗帏，寒芳片片飞。蛩吟生暗壁，萤火度空机。闺月流新照，帘霜换故衣。征鸿与荡子，同去不同归。
明-袁宏道-《别王百穀》@河上清霜雁字斜，西风匹马又天涯。锦帆泾绕郎官舍，冠子桥通处士家。好事每供梅月水，清斋长试穀前茶。东邻不是无姝子，眼底何人解浣纱。
明-袁宏道-《虎丘》@一片千人石，莹晶若有神。剑光销不尽，留与醉花人。
明-袁宏道-《春江引》@溪潋潋，草茙茙。野桃露滴珊瑚红，花气晓腥鱼子浪。柳枝晴扇麦苗风，美人罗袖扑香蕊。科斗旋旋丁子尾，百舌欲止复冲人，一声滴溜芳溪里。
明-袁宏道-《皇甫仲璋邀饮惠山》@东风吹水浴平沙，厓騑鸬鹚满钓槎。去日翟公犹有客，到来潘岳已无花。溪鳞呷雨层层浪，山碓舂云处处家。白石青松如画里，临流乞得惠泉茶。
明-袁宏道-《和萃芳馆主人鲁印山韵》@爱看幽鸟曝新阳，每遇嘉阴即倒觞。尽日竹烟消酒去，有时莺语入帘长。春塘雨过波纹乱，花坞风回蝶翅香。行到碧桥深柳处，一帆凉月满吴航。
明-袁宏道-《小妇别诗》@弱柳轻帆快送人，巫山原是女儿神。愿随泼火清明雨，洗却钱塘十里尘。
明-袁宏道-《广陵别景升小修》@搔头几日见新丝，二月河桥上马时。长短官街惊梦鼓，高低杨柳罥肠枝。江烟一担充行李，流水三叉各路歧。北地南天千万里，青巾白帢几人知。
明-袁宏道-《淮安舟中二首》@别思抽如绪，酲酲也不休。触篷风自语，砑橹浪相揉。野钓空舟侧，荒窑古渡头。微官真可笑，谚语拾姜猴。¤
明-袁宏道-《淮安舟中二首》@空郊不可行，积砾与蒿平。菌耳悬枯木，烧痕入古城。按图知旧垒，认柳识邮程。一望淮阴墓，令人百感生。
明-袁宏道-《淮阴侯祠（淮阴云：“解衣衣我，推食食我。》@秋郊兔尽韩卢窘，三尺青蛇卷锋颖。到手山河掷与人，却向雌鸡纳腰领。英雄桎足归罗网，辩士舌端空来往。本将衣饭畜王孙，未许肝肠敌亭长。一局残棋了项秦，五湖西子白纶巾。贪他一颗真王印，卖却淮阴跨下人。
明-袁宏道-《经下邳》@诸儒坑尽一身余，始觉秦家网目疏。枉把六经灰火底，桥边犹有未烧书。
明-袁宏道-《拟古乐府（有序）》@饮马长城窟长城水呜咽，夜夜作鬼语。问子何代人，防胡旧军旅。冤魄滞孤魂，不得归乡土。白水洗白骨，瘢尽水酸楚。多洗成黑流，水性毒于蛊。立马古战场，长嘶待天雨。长安有狭斜行按金驹，立长沟，枇杷落尽茱萸秋。山西女儿帕勒头，面上堆粉鬓堆油。二十五弦弹箜篌，猩红衫子葡萄筿。笑问南妆如此不？妾薄命落花去故条，尚有根可依。妇人失夫心，含情欲告谁？灯光不到明，宠极心还变。只此双蛾眉，供得几回盼。看多自成故，未必真衰老。辟彼数开花，不若初生草。织发为君衣，君看不如纸。割腹为君餐，君咽不如水。旧人百宛顺，不若新人骂。死若可回君，待君以长夜。相逢行行行即曲巷，曲巷多蒿草。窗路掠蛛丝，读书岁月老。壁上荣启图，手里黄石编。当尽三时衣，不直数缗钱。儿女无裈著，常时煨故纸。税地植桃花，十树九树死。君莫悲腐草，腐草发光耀。玄霜畏冬青，白发傲年少。悲哉行石马立荆棘，荒城叫老狸。昔时冠带人，唯有鹤来归。宿志慕长生，朋党尽刺讥。父母不我容，碧海三山飞。朝牧老君龙，暮守刘安鸡。仙家岁月长，桃子三垂枝。归来见荒冢，半是孙曾碑。城池百易主，族里无从知。古人悲夜绣，今我亦似之。白骨不可语，鹤归空尔为。门有车马客行门有车马客，锦晙乌纱巾。寒毛接短鬓，丝丝沙与尘。问子何劳劳，上书西入秦。八年始一命，官卑不救贫。冒霜揖槐柳，望灰拜车轮。一身百纠缚，形如一束薪。手缠不自解，利刃寄他人。蔗与蘖同餐，虽甘亦苦辛。京洛篇煌煌京洛城，朱衣喧广道。白首贱书生，驴鞯挂诗草。怀刺谒恩门，门卒相轻眇。十上十不达，登街颜色槁。叠身事贵公，习谀苦不早。罩眼一寸纱，茫茫遮人老。虾鳝行虾鳝出潢潦，道逢东海使。鱼服而介身，呷浪以相戏。物微恐见侵，跳波争努臂。东陂招能兄，西溪唤螺弟。水虫万余种，各各条兵议。聚族鼓鳞鬛，不能当一嚏。升天行乘赤雾，鞭鸾辙。路逢王子晋，玉箫吹已折。织女弄机丝，余纬烂霄阙。下土虮虱民，误唤作雌霓。张翁老且耄，举止多媟亵。侍仙三万年，不曾见隆准。真人多窜左，天狐惨余孽。羲御失长鞭，牵牛叹河竭。棹歌行妾家白频洲，随风作乡土。弄篙如弄针，不曾拈一缕。四月鱼苗风，随君到巴东。十月洗河水，送君发杨子。杨子波势恶，无风浪亦作。江深得鱼难，鸬鹚充糕臛。生子若凫雏，穿江复入湖。长时剪荷叶，与儿作衣襦。
明-袁宏道-《青县赠潘茂硕》@竹叶遮人吏，公移只坐销。印床生木耳，廨含长蔬苗。贫邑多诗料，闲官有醉僚。一城不数武，容得几科条。
明-袁宏道-《梨花初月夜》@梨花疏点贴窗流，斜月笙箫处处楼。醉里不知花是影，隔纱惊唤小扬州。
明-袁宏道-《天坛三首》@空坛深净驳琉璃，秃发簪冠老导师。铜呇金涂秋草里，如今不似世宗时。
明-袁宏道-《天坛三首》@碧翁难道是无情，分合千年议不成。不得宁居天亦苦，古来多事是书生。
明-袁宏道-《天坛三首》@仙苑桃花朵朵香，曾于天上看霓裳。刘郎老去风情减，闲把音容问太常。
明-袁宏道-《昌平道中》@庵前乞得老僧茶，一派垂杨十里沙。乌笼白篮凭拣取，麝香李子枕头瓜。
明-袁宏道-《得舍弟徐州书》@佳人生死不知闻，辜负梨花一面云。昨日宫罗新裁剪，为伊留得半拖裙。
明-袁宏道-《刘常侍水轩》@竹药崩沙岸，槐根出钓矶。卷帘山放入，打果雀惊飞。护乐添新幕，抛球换短衣。倦来观洗马，鞯络尽珠玑。
明-袁宏道-《戊戌初度二首》@禅灯滟滟雪玻璃，贝典将来戒小妻。客里羁情笼野鸽，乡中春梦阅山鸡。灰心竟日疏《庄子》，弹舌清晨诵准提。无限长林无限羽，一枝那复计高低。¤
明-袁宏道-《戊戌初度二首》@闲居心似夹冰鱼，雪里轮蹄亦自疏。研酒和来香泛帖，瓶花吹落湿沾书。艰深乍觉诗如谶，消散方知道是虚。一卷杂华繙未了，被人邀得过僧庐。
明-袁宏道-《罗隐南王章甫小集斋中说旧事偶成三首》@汉江秋净石粼粼，黄鹤楼高不见尘。今日楼台归劫火，眼中犹聚上楼人。
明-袁宏道-《罗隐南王章甫小集斋中说旧事偶成三首》@万瓦如鳞绣作堆，别山重见秃翁来。晴川阁下南条水，一日同君荡几回。
明-袁宏道-《罗隐南王章甫小集斋中说旧事偶成三首》@珠楼曲曲贮仙娃，一带风窗十里沙。记得中和门外路，女墙东去是他家。
明-袁宏道-《入超化寺水村去密二十》@颓峦垒谷泻溪光，石上题名尚李唐。竹叶送阴遮古寺，稻芒随水出山庄。一林过雨芦花白，半壁疏云栗子黄。犹记西风红蓼里，桐槽载网入潇湘。
明-袁宏道-《十六夜和三弟》@凉月如霜鉴薄帷，空杯无计觅糟醨。买灯聊复欢儿女，弄笔粗能遣岁时。花火每攒骑马客，蜡光先照走桥姬。少年乐事今无几，近老方知此兴衰。
明-袁宏道-《暮春同谢生汪生小修游北城临水诸寺至德胜桥》@无才终是乐官闲，何地何宾不解颜。乍叠乍铺风里水，半酣半醉雾中山。御沟板落金鳞出，宫树花翻乳燕还。浅绿疏黄是处有，泥人真自胜姬鬟。
明-袁宏道-《送君超还武陵》@山水心情谢永嘉，断沟残石渐盈车。高斋是处鸦栖墨，娃阁频分燕作家。袖里新书惊惠子，卷中逸事困张华。乌藤白帢仙仙去，知入桃源几树花。
明-袁宏道-《和小修》@蓟州新酒白石缸，空云影澄鸭头江。露梢千缕扑斜窗，黄笙藤枕梦吴。葛絺小眼如云凉，星河放教万尺长。
明-袁宏道-《和江进之杂咏四首》@山亭处处挈胡床，不独游忙睡亦忙。官况易消如暴水，痴儿难长似黄杨。岩花盛日求长假，石榻开时见古方。掷却儒绅与巾子，添将冰水注茶汤。¤
明-袁宏道-《和江进之杂咏四首》@盆池清浅薄苔封，弱竹丛丛个影重。残帙有芸犹被蠹，空阑无蕊亦招蜂。西山郁郁蓁蓁气，讲阁朝朝暮暮钟。箬叶数筐书尺五，茶新寄自吴侬。¤
明-袁宏道-《和江进之杂咏四首》@藤叶常悬四五葩，闲随方罫过邻家。西厢托疾东厢假，南寺听经北寺茶。蝶老花阑如倦客，天清云薄似飞纱。姬衫典尽瓶犹馁，学把缗钱托画叉。¤
明-袁宏道-《和江进之杂咏四首》@六尺莎阶九尺庐，玄毫白楮任生疏。花前屡泛摈愁酒，架上聊存引睡书。蕲细竹纹如浪滑，吴绡寒纬似云舒。幽窗一枕腾腾去，炼佛求仙事总虚。
明-袁宏道-《繁台张昭甫给谏竹居王孙邀饮留别》@白果青蔬劳远程，高台倾矣曲池平。沙田似雪耘枯冢，柿子如丹缀土城。古迹有无遗宋岳，监门应否识侯生。欲知别后愁多少，试检霜毛添几茎。
明-袁宏道-《宿朱仙镇》@秋高夜铎冷空庭，草木犹疑战铁腥。地下九哥今悔不，六陵花鸟哭冬青。
明-袁宏道-《宿朱仙镇》@羯胡岁岁括金钱，称侄称臣也枉然。马角不生龙蜕冷，酸心直到犬儿年。
明-袁宏道-《宿朱仙镇》@青骢挽断绿杨丝，寒食西湖祭酒时。第六桥头香十里，桃花风起叠琉璃。
明-袁宏道-《宿朱仙镇》@祠前箫鼓赛如云，茹泣争劖吊古文。一等英雄含恨死，几时论定曲将军。
明-袁宏道-《柳浪馆二首》@遍将蓝沈浸春颜，风柳鬖鬖九尺鬟。鹤过几回沉影去，僧来时复带云还。闲疏滞叶通邻水，拟典荒居作小山。欲住维摩容得不，湖亭才得两三间。¤
明-袁宏道-《柳浪馆二首》@一春博得几开颜，欲买湖居先买闲。鹤有累心犹被斥，梅无高韵也遭删。凿窗每欲当流水，咏物长如画远山。客雾屯烟青个里，不知僧在那溪湾。
明-袁宏道-《坐王章甫水明楼（汉阳）》@峦光设色浅深间，万瓦鳞鳞鉴碧湾。孤塔自来当沔口，高僧相过说庐山。常时杯底沈黄鹤，每就堂中乳白鹇。南北精蓝青比比，蒲团才得个人闲。
明-袁宏道-《瀑布》@寒空日夜摩幽绿，雾縠龙绡披几束。银湾截断牵牛人，鞭起眠龙驾天毂。帝宫酒暖浇愁春，云汁茫茫泻清渌。夜寒霜重玉女骄，袖裹金匜向地覆。湘娥手挈潇湘来，雪魄云魂斗不足。炎官不到落星城，六月人间呵冻玉。
明-袁宏道-《久雪忽晴喜而有作》@残花残木总精神，才见寅年一日春。柳态美如新栉发，山容亲似远归人。闲追老衲三余辈，更踏冰池五六巡。江郭早须骑马出，旋呼稚子觅头巾。
明-袁宏道-《放言效白三首》@贤愚富贵且凭他，山上髻鬟柳上蛾。铁网试捞穿海月，渔舟任载过头波。齐肩大士辞荤久，秃发中书感事多。船上老郎江口女，咿哑容易得成歌。¤
明-袁宏道-《放言效白三首》@鸾靴争说上场难，衫袖郎当且自看。世路两平三仄岭，人情八折九回滩。胸中毛女霞千片，石上王乔药一丸。梦去几番登岳顶，扶桑清水浴昽盘。¤
明-袁宏道-《放言效白三首》@高人窃欲比无功，闲把心情托去鸿。《易》象有时输瓦卜，骚材兼不废淫风。谋生拙似衔冰鹤，触事刚如蚀木虫。莫放大鹏天上去，恐遮白日骇愚蒙。
明-袁宏道-《柳浪初正（有僧寄山子）》@旋赊白发号衰翁，旧业今缘次第空。山鸟乍闻新格磔，峡僧遥寄小玲珑。坐消纤雨轻阴日，闲踏疏黄浅碧风。收拾方桥与兰浆，待看红萼慢流中。
明-袁宏道-《别龙君超君御兄弟》@青鞋不破武陵春，归去西风一面尘。荷叶山头闻杜宇，桃花源上别秦人。深村稻熟泉当户，废苑茶香寺作邻。可是无花无地主，祇缘无计得分身。
明-袁宏道-《桃花流水引四首》@华阳巾子碧绦环，紫府帘前旧押班。阿母筵头争一掷，醉中输却小蓬山。
明-袁宏道-《桃花流水引四首》@夜深仙犬吠花关，私过云英与玉环。天上看来偷律重，玉桃一颗谪人间。
明-袁宏道-《桃花流水引四首》@扫断红霞陌上尘，青鸾白凤集仙真。吹笙捣药皆厮品，要作蓬山骂坐人。
明-袁宏道-《桃花流水引四首》@光碧堂前催赐衣，少年天女弱腰围。而今花样新奇甚，不用银河织锦机。
明-袁宏道-《托龙君超为觅仙源隐居诗以寄之》@云石村中且卜庐，凭君为买一峰余。全栽芝菊为疆界，尽写云岚入券书。门对仙童浇药地，巷通毛女浣花渠。闲中每爱天台去，好与刘晨间屋居。
明-袁宏道-《竹枝词四首时阻风安乡河中》@一溪才顺一溪湾，一尺才过一丈还。船子已愁箭括水，儿童又指帽儿山。
明-袁宏道-《竹枝词四首时阻风安乡河中》@芦花枝上水痕新，南市东村打白鳞。只在梁山山背面，梁山何苦不离人。
明-袁宏道-《竹枝词四首时阻风安乡河中》@武溪葱翠独称梁，正望黄山一点苍。三日风头两日雨，谢公昨夜拜梁王。
明-袁宏道-《竹枝词四首时阻风安乡河中》@侬家生长在河干，夫婿如鱼不去滩。冬夜趁霜春趁水，芦花被底一生寒。
明-袁宏道-《初冬夜同郝公琰龚散木闲谈》@云树萧然丈石居，清罍遥夜荐霜蔬。佳言屡似飞香屑，往事真如绎故书。窗外影闲双睡鹤，灯前手冷一编鱼。寒花瘦竹差相得，白首承明梦亦疏。
明-袁宏道-《乙巳元日》@湖柳侵街水接门，东风缬缬澹微温。久乘下泽无官韵，乍着红衫有摺痕。皓首?颜俱入市，碧芽新鸟又成村。归来且坐梅花下，倒却鹅黄四五樽。
明-袁宏道-《登华》@洗头盆下撷芝苗，古洞深松话寂寥。仙迹久湮无后辈，游人逆数即前朝。身轻眼豁肠皆换，月冷烟清梦亦遥。见说乳泉甘似酒，扪萝亲与试云瓢。¤
明-袁宏道-《登华》@玉井前头乳穴重，奚儿聊以一瓯从。空崖壁冷长留雪，古屋云昏尚锁龙。明月自升千尺岭，道人闲说五株松。瀑帘洞下真官老，占断林泉是此峰。
-袁华-《柳塘春》@鸭绿波摇舰，鹅黄柳覆堤。飞花如白雪，流出武陵溪。
-袁华-《口占诗》@横雨狂风二月馀，柳塘犹未动春锄。花明兰渚宜垂钓，月暗芸窗好读书。
-袁华-《口占诗》@细雨初晴暖尚微，小亭帘幕护春晖。曲尘波动鱼初上，金缕条长燕未归。
-袁华-《口占诗》@漠漠轻风雨乍收，方塘水生不胶舟。慈乌将子避人去，返照正在柳梢头。
-袁华-《口占诗》@春塘杨柳未飞绵，已有清阴覆画船。好倩吴姬歌《水调》，不辞有罚酒杯传。
-袁华-《渔庄（白野达兼善隶颜，柯九思记）》@公子不好猎，小庄濠上居。长船载大炬，清夜看叉鱼。
-袁华-《春草池绿波亭》@为爱玉山好，放舟玉山去。绿波亭边春入池，况据玉山最佳处。时当二月春正美，曲尘摇波草如绮。雨惊残梦未鸣蛙，风漾飞花见游鲤。大谢文章迥绝尘，江淹词赋亦清新。得句池塘怀别远，伤情南浦送行人。何如此亭乐赏适，石脚插入鱼龙宅。临流行酒水浮阶，俯槛鸣琴光照席。君不见山川极目楚囚悲，北望神州泪满衣。又不见昆明一夜飞劫灰，汉代衣冠委草莱。但愿无事长相见，春草池头日日来。
-袁华-《拜石坛诗》@眉山三苏宋儒宗，长公矫矫人中龙。南迁儋耳西赤壁，文章光焰超洪濛。快哉之亭雪初霁，领客登览山川雄。自云平生不解饮，胡乃一举觥船空。和诗宽限见真率，凿崖题石摩苍穹。功名富贵一丘土，断碑残素传无穷。吁嗟异物神所卫，玉山合璧俄相逢。奎章博士丹丘翁，江南放逐惊秋风。见之即下米芾拜，二颠痴绝将无同。筑坛山中加爱护，树以松桂连椅桐。雨窗云户湿寒翠，朝阑暮槛开青红。白野御史龙头客，青年献赋蓬莱宫。戏将秃颖写匾，断钗折股流星虹。只今风尘暗河岳，王侯第宅皆蒿蓬。牙签玉轴映竹素，好事独传吴顾雍。娄东朱珪铁作画，字字玉屈蟠蝌虫。嗟哉昔人今已矣，惨澹故国风烟中。如何二子复嗜古，策勋儒墨收奇功。我来再拜重太息，苍苍古雪吹长松。登坛绝叫浮大白，酒酣目送孤飞鸿。
-袁华-《完颜巾歌》@完颜巾，金粟道人所制，寄铁厓先生。先生赋长歌以谢，率余同作。混同江流长白东，完颜虎踞金源雄。身如长松马如阜，蹴踏黄龙城阙空。鸳鸯泺上鴐鹅雪，春水秋山事游猎。黄河清后圣人生，一代衣冠烟雾灭。璊玉龙环四带巾，柘袍吐鹘装麒麟。锦房芍药大于斗，骅骝坐拥真天人。传自中原文献家，全胜白氎小乌纱。金粟道人鬓已秃，挟以双环归铁厓。铁厓先生貌如玉，绣缕盘花簇朱襮。鹧鸪小管沸筝琶，春流银瓮葡萄绿。日日倒载高阳池，落花飘飖风满衣。九峰女儿拍手笑，月中踏歌歌大堤。先生醉笔蛟龙走，报以长歌意殊厚。脱巾花底一掀髯，笑倩柳枝来漉酒。
-袁华-《寿宁庵夜宿》@偶成绰山游，西风吹落日。大田登禾黍，高林收枣栗。仰羡松柏姿，俯惭蒲柳质。石县王果崖，花雨维摩室。白雪浮茗瓯，缥囊散书帙。抚事困诛求，拯时乏经术。纷争若蝼蚁，相持如蚌鹬。可怜鸱吓鼠，何异裈处虱。郊居便樵苏，野服忘巾栉。独乐五亩园，素封千树橘。被酌坐逃禅，铭墓亲操笔。梦幻前后身，道悟中边蜜。剧谈更抵掌，展席成促膝。煌煌斗回杓，耿耿月离毕。水声远澎湃，竹影互蒙密。清坐不知疲，东方启明出。
-袁华-《客海津送郭秀才南回（三首）》@百丈牵船上御河，客中送子奈愁何。柁楼晚饭鲂鱼美，细雨微风水不波。
-袁华-《客海津送郭秀才南回（三首）》@草低沙软见牛羊，烟雾苍茫落日黄。燕女如花不相识，笑倾马潼劝人尝。
-袁华-《客海津送郭秀才南回（三首）》@海雾昏昏水拍天，马牛遗矢满平川。翻思五月江南道，万木清阴叫杜鹃。
-袁华-《纪行歌送陈广文》@陈广文，短而精悍才且俊，垂老远之新喻任。中流扬舲张大帆，窄帽霜华照秋鬓。我别楚乡今十年，梦想江山动游兴。忆昨经览初，看山数去程。泊舟娄江口，坐待南风兴。长年三老椎大鼓，酾酒割牲祈降灵。须臾挂席入扬子，东望淮沙海门紫。鲸鱼吹浪波冥冥，不觉狼山去如驶。舟行三日数百里，忽见金焦屹相峙。铁瓮城颓壁垒荒，百战英雄嗟已矣。晓行朱金沙，暮泊石头城。不闻商女歌《玉树》，黄芦苦竹生秋声。复溯长风沙，还经敷浅原。落帆彭蠡渚，遥见香炉烟。却忆仪真不数日，行尽长江十三驿。番湖雨晴冰鉴开，白石青林映行色。始离墟落见城市，高阁巍巍对山起。摩娑铁柱吊旌阳，俯仰清风怀孺子。三洲木落秋雨霜，閤皂玉笥青天双。烟花万井照丹碧，石城百丈围清江。范夫子，清江生。视草登紫阁，看花游玉京。子今往彼，我歌纪行。范公虽仙典刑在，山川草木皆知名。醉歌击珊瑚，君毋忧问途。安得成宽辈，写作长江图。
-袁华-《无题拟李商隐（四首）》@玉树参差障羽幢，旧愁如水漫春江。葳蕤锁合收银钥，窈窕楼空闭绮窗。軃凤横钗终作对，舞鸾窥镜始成双。绣屏倦倚看红豆，满眼相思意未降。¤
-袁华-《无题拟李商隐（四首）》@环佩珊珊下汉皋，琼楼风度郁轮袍。琴心寄调传孤凤，华意留情属小桃。金粟柱移筝上雁，玉莲杯举掌中醪。乘鸾一去无消息，肠断神山梦寐劳。¤
-袁华-《无题拟李商隐（四首）》@燕语铜楼淑景移，镜台香冷玉蟠螭。书传王母三青鸟，针度天孙五彩丝。江浦见莲须觅藕，石枰寻子未围棋。独怜鹦鹉知人意，故傍银筝索荔枝。¤
-袁华-《无题拟李商隐（四首）》@裙曳湘罗动曲尘，雀叉小佩玉麒麟。紫箫偷按云中曲，彩笔慵传镜里真。蝶粉腻花金作缕，雁沙回雪翠为茵。若兰锦字多华丽，未减风流赋洛神。
-袁华-《忆昨（二首）》@交友如云海内多，岂因谤讪竟蹉跎。未思张翰莼鲈帟，俄动田横《薤露》歌。万卷空留遗一子，千金用尽买双娥。柳州东畔无情月，还照芙蓉蘸碧波。¤
-袁华-《忆昨（二首）》@涌金门外昔曾游，落日凄凉燕子楼。红粉不随黄土化，清歌还为彩云留。愁褰帘幕鸡声晓，梦隔湖江雁影秋。泪落神山一抔土，忍将麦饭洒松楸。
-袁华-《广陵杂兴（三首）》@十年不到广陵城，依旧琼芳弄晚晴。绣被土砖于阗寺，宝装刀剑镇南营。楼飘箫鼓云中响，地接烟花日外明。小杜风流今寂寞，谁携红袖按新声？长江天险隔南徐，千古英雄恨有余。《玉树》歌残龙虎地，锦帆船下斗牛墟。柳迷竹浦寒鸦聚，水漫雷塘野老渔。欲吊文章贤太守，山堂零落昔年书。参差吹作凤皇鸣，廿四桥头璧月明。不把琼芳祠后土，还持彩笔赋芜城。小楼窈窕低金缕，别馆蒲桃下玉罂。醉写乌丝遗所爱，风流仿佛记三生。
-袁华-《夜坐》@泽国秋高木叶稀，穷途倦客尚絺衣。梦携儿女情如昨，兴托丝萝念已非。何处蛩螀催纺绩，谁家灯火候柴扉。可怜骨肉凋零尽，矫首西风把泪挥。
-袁华-《送李扩还吴》@仓颉史籀世既远，斯冰徐张称善书。有元绝华部与赵，俗工纷纷讹鲁鱼。铁锥画沙钗折股，会稽峄山化黄土。尚幸新泉丹井存，更有吴兴能复古。鸿都石经劫火焚，枣木翻刻随飞尘。三碑矹硉许昌里，字画犹为人见珍。青城先生虞阁老，远继中郎名誉早。后来更数萧与杨，一代规模尽完好。云间李生尤绝奇，凡将尉律幼所师。商盘周诰秦汉石，临摹扫秃千毛锥。偶来相见娄江沚，自云铁厓铁限亲曾履。东家金多招不起，门外求书日成市。慈亲倚门来告归，既酌以酒仍赠诗。嗟子潦倒丘壑里，迟子铭功书鼎彝。
元-袁介-《检田吏（一作《踏灾行》）》@有一老翁如病起，破衲邅飗瘦如鬼。晓来扶向官道旁，哀告行人乞钱米。时予奉檄离江城，邂逅一见怜其贫。倒囊赠与五升米，试问何故为穷民。老翁答言听我语，我是东乡李福五。我家无本为经商，只种官田三十亩。延祐七年三月初，卖衣买得犁与锄。朝耕暮耘受辛苦，要还私债输官租。谁知六月至七月，雨水绝无潮又竭。欲求一点半点水，却比农夫眼中血。滔滔黄浦如沟渠，农家争水如争珠。数车相接接不到，稻田一旦成沙涂。官司八月受灾状，我恐征粮吃官棒。相随邻里去告灾，十石官粮望全放。当年隔岸分吉凶，高田尽荒低田丰。县官不见高田旱，将谓亦与低田同。文字下乡如火速，逼我将田都首伏。只因嗔我不肯首，却把我田批作熟。太平九月开旱仓，主首贫乏无可偿。男名阿孙女阿惜，逼我嫁卖赔官粮。阿孙卖与运粮户，即日不知在何处。可怜阿惜犹未笄，嫁向湖州山里去。我今年已七十奇，饥无口食寒无衣。东求西乞度残喘，无因早向黄泉归。旋言旋拭腮边泪，我忽惊惭汗沾背。老翁老翁勿复言，我是今年检田吏。
明-袁景休-《兼送沈嘉则游中原兼访戚将军》@中原此去欲如何，把酒闻君慷慨歌。道上霜寒逢白雁，马前木落见黄河。五陵烟雨秋难尽，三辅风云气尚多。记得少年曾学剑，壮心犹自忆廉颇。
明-袁敬所-《题渊明五柳图诗》@藜杖芒鞋白布裘，山中甲子自春秋。呼儿点门前柳，莫遣飞花过石头。
明-袁敬所-《宿旅舍题壁》@布被藜床醉即休，蛙声聒聒屋檐头。惊回一枕瀛洲梦，碧树啼鹃血未收。
明-袁褧-《田家》@谁言田家乐，所乐亦岂常。耕敛稍不给，丰歉复相当。五月了蚕事，十月登稻粱。所入不偿用，闲少实多忙。营营事公私，劳苦过即忘。岁功已告毕，蜡社聚一方。酌酒宰鸡豚，鼓腹坐山阳。宁知朱门内，昼夜罗酒浆。贫富在所遭，苦乐难较量。
明-袁举-《款歌》@红白芙蓉照画屏，秋波如镜照娉婷。并头花似双蛾脸，一朵浓酣一朵醒。
明-袁举-《乙巳寒食》@香风吹面东方来，樱桃花发柳眼开。鸾箫声歇幽兰笑，十二楼前青爵叫。王母骑龙愁暮云，碧桃过眼三千春。北山佳城久无主，寒食心摧泪如雨。自惊发薄不胜梳，心事波摇为谁语。
明-袁举-《舟过三江口》@吴淞合流三百里，一幅蒲帆挂春水。青山绕船黄鸟啼，盘回如在巴渝里。沙上游龙滴血红，风吹老鱼浪花起。凝云不流神妪哭，万古胥魂招不复。客浩歌，谁相续，栖迟零落渐离筑。思家何处问迷津，鹧鸪声里垂杨绿。
明-袁凯-《傅岩操》@日之将出兮，余趋乎筑之所。杵丁丁而不息兮，汗淫淫之如雨。日既入而始休兮，饭粗粝而不饱。呜呼其命兮，余何辞乎此苦。
明-袁凯-《渭滨操》@渭之岸盘盘兮，其流汤汤。我居其下兮，于今几霜？朝饮其水兮，莫食其鲤与鲂。我日斯迈兮，于余心以何伤。
明-袁凯-《门有车马行》@主人堂上坐，门前车马来。车马一何广，远近生尘埃。好客不厌多，恶客何为乎？寄言主人道，结客毋草草。
明-袁凯-《江南曲》@江南好，流水中有鲤鱼与雁凫。汝出取鱼与雁凫，养我堂上姑。姑今年老，鸣声呜呜。声呜呜，良可哀。生而不能养，死当何时回？死而不回，呜呜良可哀。
明-袁凯-《短歌行》@昨日旧谷没，今日新谷升。壮年不肯住，衰年日凭凌。日月行于天，江河行于海。海水不复回，日月肯相待？日月不相待，自古皆死亡。死亡不能免，安有却老方。仙人郑伯侨，于今在何方？尔骨苟未朽，蝼蚁生肝肠。独有令名士，可以慰情伤。
明-袁凯-《鸡鸣》@鸡鸣双户间，行人出门阑。出门一何易，入门一何难。君今行远地，妾欲致微意。燕赵尚豪侠，杀人为意气。邹鲁多儒生，彬彬守经义。临歧不惑，古称为明。送子远游，听我《鸡鸣》。
明-袁凯-《紫骝马》@君骑紫骝马，远上燕山去。老母倚门啼，泪湿门前路。泪亦何时干，马去无回步。前月附书还，置身在郎署。月赐既已多，取得尚书女。身荣自可乐，母死无人顾。多谢邻里人，将钱治坟墓。
明-袁凯-《从军行》@烽火塞上来，发卒备戎虏。翩翩长安儿，力未胜弓弩。幸蒙车骑念，出入在幕府。风烟一朝息，归来受茅土。番笑李将军，血战自辛苦。
明-袁凯-《独漉篇》@仰天天无穷，俯地地无垠。天地自无尽，谁为百年人？百年之中，人复能几。汝不成人，忧我父母。
明-袁凯-《苦寒行》@雨雪雨雪，凄风如刀，我行中野，而无缊袍。我寒我饥，谁复我知。四无人声，但闻熊罴。罴欲攫我，罴复夺我。我身茕茕，进退不可。进固难矣，退亦何止。还望旧乡，远隔江海。江波汤汤，海波洋洋。我思我乡，死也可忘。
明-袁凯-《芳树》@芳树生后园，棘生芳树傍。虫来啮树根，终也被棘伤。棘伤虫即死，树叶自芬芳。忠贤在君侧，四夷敢陆梁？不独君与臣，亦有弟与兄。兄弟宜相近，不宜远相忘。相忘亦何难，外侮不可当。君看《芳树》辞，辞短义则长。
明-袁凯-《游子吟》@游子行万里，母心亦如之。陆行有虎豹，水行有蛟螭。盗贼凌寡弱，风露乘寒饥。谁云高堂安，中有万险危。寄言里中子，亲在勿远离。
明-袁凯-《铜雀妓》@流尘拂还集，絜糒俨然陈。歌吹自朝暮，君王宁复闻。松柏有时摧，妾非百年人。愿为陵上土，岁久得相亲。
明-袁凯-《杨白花》@杨白花，飞入深宫里。宛转房栊间，谁能复禁尔。胡为高飞渡江水？江水在天涯，杨花去不归。安得杨花作杨树，种向深宫飞不去。
明-袁凯-《送贡先生入闽》@日月异行，川岳异途。嗟嗟我人，胡能并居。衎衎夫子，奕世之儒。婴耽世华，而味道腴。伊余后生，固陋荒芜。学匪上达，质为下愚。既蒙不鄙，通家视余。朝趋函丈，夕陪座隅。话言谆谆，既沾且濡。其沾如何，如彼时雨。膏液渗漉，萌芽翘举。庶几有成，实坚实好。如何翩然，远迈于道。肃肃王命，孰敢后之。峨峨闽关，载驱载驰。汤汤江流，泛泛行舟。篽篽仆夫，负担以趋。悠悠长林，萧萧逝波。瞻望弗及，为之奈何。昔为长葛，松柏是依。今为转蓬，荡然无归。山则有徂，河则有渚。嗟嗟我人，独行踽踽。天高无穷，地长茫茫。允矣夫子，何时可忘。
明-袁凯-《蒋氏寿萱堂》@湜湜黄浦，东流为莆。维莆之阳，季硕氏居。维季硕氏，夙失其怙。母氏是拊，是复是顾。是乳是哺，燥湿易处。不敢笑语，不敢恐惧。母也劳苦，既长而教。出就于校，复因复好。克荷克绍，母也其耋。嗟嗟我母，如彼昊天。何以报之，维以永年。烨烨芳草，树之于阴。翼翼高堂，匪高且深。维此芳草，其气扬扬。母氏覯止，其忧乃忘。既忘其忧，其乐悠悠。无有灾咎，维康维寿。维寿其何，如山如河。不竭不磨，寝食具宜。水有游鲤，陆有粳米。烹炙淅洗，甘膏氵修。酌此春醴，于堂之北。于堂之北，旦旦若是。曷其有既，我歌我诗。置之于楣，告尔后来。告尔后来，季也可仪。
明-袁凯-《陶节妇诗》@维费荣敏，江夏启封。何以世家，户侯县公。抑抑节妇，实维其孙。始由旧姻，遂此新婚。翁亦大族，内外百口。爰觌令仪，具曰贤妇。其贤维何，孝于姑嫜。凡百之为，敬恭是将。夫良妻柔，敬之如宾。雍雍闺门，曾无间言。姻亲之间，岁时问遗。榛栗枣修，罔敢遗坠。孰司其权，降此后灾。昔如雨龙，相随以飞。如何中途，羽翼忽乖。又如黄鹄，雍雍喈喈。一失其雄，雌将畴依？亦既逝矣，家亦毁矣。茕茕孤嫠，将复何倚。婉婉弱女，索索空宇。载枝载梧，越此寒暑。维此寒暑，厥维艰哉。人维我忧，我宁叹嗟。如彼之白，涅亦不缁。如彼之坚，磨亦不亏，蓬首布衣，多历年所。不懈不怠，有进无阻。天相厥德，女既有家。庶几其门，不堕以遐。昔闻共姜，之死靡慝。亦有孝妇，终养不惑。人亦有言，千载一时。欲知古人，视此后来。山则有杞，隰则有芷。温温淑人，百福是履。我歌此诗，可配《国风》。实而不浮，观者是恭。
明-袁凯-《徐氏建华亭学诗》@渠渠新学，徐卿始作。伊谁克完，季子仲宽。维此新学，始亦甚隘。爰斤爰构，以就于大。其大维何，有门言言。有堂轩轩，有庑骞鞬。有阶平平，高墉连连。凿池溅溅，树木芊芊。凡民之俊，其来如云。小心鞠躬，不軿以勤。维昔玄圣，训言斯明。百工居肆，匪肆不成。嗟嗟尔俊，亦既知止。岂徒诵言，厥有微旨。其旨维何，曰仁与义。明明仁义，不远甚迩。尔求其方，先我孝悌。维此孝悌，为仁之始。始于家邦，终于四海。昔为棫朴，今则楩槠。昔为碔砆，今焉璠玙。是蓄是储，邦家之需。嗟嗟尔俊，克就兹美。谁其始之，徐氏父子。徐氏父子，可谓曰贤。我歌我诗，刻于学宫。以告后人，以永其传。
明-袁凯-《荒园》@莽莽荒园，阴阴雾霾。剃以灌木，带以蒿莱。鼷鼠踸踔，鸱鸮啸哀。中有一士，憔悴形海三世不显，终身无媒。冠裳绽裂，毛发毰毸。食无余糁，室有浮埃。朝餐井李，夕荫园枝。奚有琴册，咏歌喧豗。亦有流泉，载沿载洄。岂不辛苦，聊用徘徊。昊天赋命，如彼之材。卑不可抗，高其能摧。贵贱贤愚，孰能迁推？尼父天纵，回亦奇才。厄陈屡空，曾无叹嗟。明明圣轨，烈烈高怀。景行先哲，敢不钦哉。
明-袁凯-《赋耕隐》@维古四民，次二曰农。虽及我私，岂忘于公。沮溺之徒，始为隐沦。滔滔不归，乃洁其身。温温黄生，在彼原畛。既耕既芸，遂名为隐。其隐维何，无与于世。左釐右粥，聊以卒岁。人亦有言，可仕则仕。苟非其时，进退由己。嗟嗟众人，不惟其危。朝趋夕奔，终蹈祸机。惟生之为，彼善于斯。悠悠我心，乐且无灾。
明-袁凯-《赋许思敬真率朝》@邃古之初，民性质朴。不侈不靡，燔黍捭豚。汗尊抔饮，取足而已。淳风既漓，日趋于卑。如彼流水，食必方丈。器必雕镂，荡然无纪。其或不然，是有后言。争笑迭毁，洛河之南。大贤是居，思整其圮。倡为真率，以究其源。以窒其委，真则无伪。率则易成，亦克为礼。惟许敬氏，恭俭和易。深用仰止，大书于家。朝夕是瞻，庶蹈其轨。悠悠之徒，既沾既濡。曾不知此，草木无章。发为声诗，敬赞德美。
明-袁凯-《与倪元镇饮得江上雨》@亹霂飘无际，凭阑千里阴。芳田沾泥泥，清波望沉沉。楚客帆已重，吴宫树转深。归鸿无肃羽，别渚有哀吟。君知此时意，宁识故园心。
明-袁凯-《赋得泰伯庙送倪元镇》@剪商肇基迹，传季思逮圣。兄弟逃荆蛮，让德一何盛。千家聿来从，勾吴始开境。遥遥至裔孙，欲大心逾骋。深宫贮妖丽，高台瞰遐迥。既拒伍胥忠，还甘太宰佞。邻邦树仇怨，上国肆争竞。社稷终变迁，轩楹独完正。相传在闾里，洒扫改严净。岁时具牡醴，歌舞劳送迎。楚鬼久无食，越魄谁将籥。强暴有湮晦，圣哲无终竟。於焉送将归，舟舻得依并。是时春气和，氤氲满芳径。渚花动幽彩，汀莆发深靘。江水去不息，烟霞日将暝。敛衣拜阶下，怀哉起孤咏。
明-袁凯-《赋得绿珠》@于越山水秀，自古有名娃。绿珠虽后来，声名天下夸。明珠动盈斛，轻绡亦论车。众人不能得，独向石崇家。名园临紫陌，高楼隐丹霞。文犀饰窗槛，白玉缀檐牙。为乐未及终，奇祸忽来加。厚意何可忘，微命何足多。委身泥沙际，终令后世嗟。殷女曾灭国，周褒亦乱华。古人已如此，今人将奈何。犹胜中郎女，清泪湿悲笳。
明-袁凯-《题陶九成南村草堂》@多士方见材，斯人乃梧雰。秉心自超越，当时识趋舍。迢迢溪南村，流水亦清写。草木发深润，里俗况淳雅。於焉事结构，面势临旷野。分明治畦町，日夕供灌洒。秋菰已堪煮，春菘行可谢。子真久在谷，幼安去诸夏。嚣杂既云远，忧患兹为寡。愿谢鸾鹄侣，从君鸡豚社。
明-袁凯-《题葛洪移家图》@当时司马衷，愚呆回不慧。牝鸡肆淫虐，骨肉互吞噬。渊聪乘时起，诸夏受其敝。琅琊遂东来，单弱何由济。赖此晋夷吾，草草正神器。国步未尽康，祸乱亦遄至。王敦反上游，苏峻复凶悖。渊袴已云亡，超雅从兹毙。葛生当是时，幡然思远逝。驾言觅丹砂，神仙或可致。青牛载妻子，舁册付奴婢。遥遥向南海，盖欲避斯世。嬴秦乱黔首，留侯佐高帝。婉婉幕中画，取胜千里外。韩彭既诛醢，相国下廷尉。辟谷谢人间，赤松乃吾契。明哲终保身，畴能测其意。生也虽后来，心迹颇相类。茫茫宇宙中，清风飘无际。斯人不可见，抚卷增叹喟。
明-袁凯-《夜经胥浦乡新被寇（丙申冬）》@枯蒿茫茫雪初集，青泥小岸硬复湿。草鞋断尽余两耳，十步九倒何由立。空村无人不敢入，野狗龈龈累百十。沟中死人血未干，终夜冤魂自相泣。
明-袁凯-《夜归》@黑风漫天天雨汁，海水荡潏如山立。沙头旧屋四角崩，草茅无人不收拾。此时归来夜将半，短衣无绵满身湿。西邻灯火唤不应，饭冷欲食何由食。
明-袁凯-《老夫（五首）》@老夫避兵荒山侧，三日无食在荆棘。鞋袜破尽皮肉碎，血被两踵行不得。于时瘦妻实卧病，十声呼之一声应。夜深困绝倚枯树，逐魂啼来雨如注。¤
明-袁凯-《老夫（五首）》@老夫避兵黄浦上，八月秋涛势逾壮。蛟龙变化不自谋，鲸鲵偃蹇还漂荡。舡中小儿惧且泣，妇女呕吐无人色。我独兀坐面向天，篙师疾呼更索钱。¤
明-袁凯-《老夫（五首）》@老夫避兵三江口，江中夜夜蛟龙吼。砉然一声脑欲裂，千尺长堤忽如走。须臾海门风雨来，江水震荡如奔雷。同行百舡半沉溺，无力救之空叹息。¤
明-袁凯-《老夫（五首）》@老夫避兵三泖边，泖水阔绝无人烟。恶风三日天正黑，湿云臭雾相盘旋。草头飞虫啮人肉，更有青蛇口尤毒。小儿无知恣奔走，我欲近前捉其手。¤
明-袁凯-《老夫（五首）》@老夫避兵东海头，海风吹衣夜飕飕。黄蒿断岸少人迹，饥鸢无食声啾啾。狐狸向人呼姓名，两脚直立当前行。自信从来胆力壮，此日对之魂欲丧。
明-袁凯-《赋朱焕章所畜鹈鹕鸟》@朱家有鸟名鹈鹕，意度自与凡羽殊。冥蜚时时近丹穴，夜宿往往归苍梧。当时六翮须无禁，何乃困顿来庭除。玄云飘萧羽衣碎，俯仰饮啄随人意。空檐燕雀亦何心，喧噪迫逐无宁地。孤雌孤雌复何所，落日烟波隔吴楚。沉思当日伉俪初，岂料如今各羁旅。众雏众雏尤痛惜，父既不归无可食。纵有弱母汝念深，浪高风急身无力。我言鹈鹕君莫嗔，忍耻含悲度此身。不见四海干戈际，多少思家失路人。
明-袁凯-《病阿速（阿速，蒙古别号也）》@杭州阿速病可伤，况复四体多金创。口粮开除但乞丐，终日哀鸣行路傍。自言家在云中住，兄弟既死惟爹娘。往年江南妖贼反，圣旨差我随平章。同行二千五百辈，辈辈选用皆精强。孰知江南风土异，不比中原尽平地。中原地平好驰逐，一人腾骧万人废。江南地卑山林密，泥深马滑无由立。角弓着雨软如绵，咫尺相看不能射。九月十月岁云莫，贼兵突入观音渡。平章脱身向东去，太半尽死无人顾。我幸不死病已危，丞相被逐无依归。异乡此日谁相慰，只似天边孤雁飞。
明-袁凯-《王叔明画云山图歌》@有客来自高句丽，遗我一幅丈二纸。纤白只如松顶云，光明不减吴江水。藏之箧笥今七年，妻孥爱惜如纨绮。至正乙巳三月初，王郎远来访老夫。升堂饮茶礼未毕，索纸为画云山图。初为乱石势已大，橐驼连拳马牛卧。忽焉披地高入天，欲堕不堕令人怕。其阳倒挂扶桑日，其阴积雪深千尺。日射阴崖雪欲消，百谷春涛怒相激。林下丈人心自闲，被服如在商周间。问之不言唤不返，源花莫莫愁人颜。老夫见之重叹息，何由致我共绝壁。王郎王郎莫爱惜，我买私酒润君笔。
明-袁凯-《观朱泽民所画山水有感》@朱公画图爱者众，声价端如古人重。王卿巨公数见寻，往往闭门称腕痛。我时挟册游郡城，朱公爱我诗律精。时时沽酒留我宿，共听西窗风雨声。清晨起来忘洗盥，短衣飘萧临几案。太行中条眼底生，岩岫冥冥气凌乱。禹凿龙门疏洚水，根入黄河源不断。南及衡阳抵桂林，东入会稽连海岸。是中置我一亩宫，正如浮萍在江汉。溪流涴涴石齿齿，夹岸桃花途远迩。原头烟雾散鸡犬，屋里诗书杂童稚。扁舟远来知是谁，岂是昔日鸱夷皮？五湖翾菜殊可乐，千古功名何足奇。只今四十有三载，公竟不归画图在。世间好手岂易得，终日纷纷劳五彩。感时念旧心独苦，况我头颅白如许。呼儿卷却不忍看，白发高堂泪如雨。
明-袁凯-《徐子修画山水歌》@夏家高堂生昼寒，徐卿画图墨未干。深山大泽贮烟雾，黑处似有龙蛇蟠。襄阳小米师董原，妙处不受绳墨牵。顷刻万里皆自然，房山尚书世称贤。化为白云满晴巅，李家将军极清妍。畏避退缩不敢前，至今海内人争传。卿惟得此二家意，损益往往无凝滞。意思元居造化先，笔力正在苍茫际。前年为客写林麓，百道飞泉出幽谷。老夫醉来不敢眠，深虑波涛卷茅屋。长堤曲阪路如线，远入深林时隐见。水上人家不闭门，门外幽花满芳甸。徐卿徐卿我所慕，廿载相看发垂素。安得潇湘千尺水，更画城东种瓜处。
明-袁凯-《陶与权宅观张于正山水图》@陶翁画图眼见稀，自言爱之重珠玑。清晨挂向草堂上，已觉几案生烟霏。苍梧云深众鬼泣，笠泽雨重群龙归。崖深谷黝望不极，独有黄鹄摩空飞。飞来潭上啄丹实，牵动百尺藤萝衣。藤萝飘萧露石角，林西更见幽人扉。幽人长年不出户，薇蕨短小身常饥。嗟嗟此是谁氏笔？张君吾友精天机。君家祖父尽卿相，门户贵显中衰微。读书学古有至行，粉墨特用相娱嬉。忆昔东城饮春酒，汪家林木含春晖。当时挥洒每见及，破屋往往增光辉。自从丧乱尽失去，至今梦寐犹依依。偶来此处见此本，欲去不忍徒歔欷。行当买舡秋浦上，请君同作钓鱼矶。
明-袁凯-《王若水为画秋江众禽图》@钱唐王宰心思长，欲与造化争毫芒。下笔百鸟相趋跄，前身岂是孤凤凰。江头芙蓉花正开，花下细浪亦萦回。敔鹅贴贴天际来，雄雌相随气和谐。一双鸳鸯睡沙尾，野凫翩翩唼菰米。群鸥争浴故未已，倾落枯荷叶中水。鹡鸰飞飞多急难，雎鸠意度诚幽闲。乃知良工有深意，不在丹青形似间。姑苏台前秋气孤，五羊城下烟疏疏。此时此景真相似，独少扁舟归钓鱼。宰也只今成老夫，爱我不辞为此图。我今亲老无可养，慎勿重添反哺乌。
明-袁凯-《送曹生从师》@白沙入泥沙自黑，蓬生麻中岂不直。生子当置邹鲁间，礼义薰陶易成德。三江雪花没马牛，曹生扣门言远游。天地苦寒子何往，负笈从师清泖头。鲁君为儒我所知，规矩进退无差池。座中弟子十余辈，森森玉立多容仪。子往拜之听教诲，师严友亲各从类。一篑为山古所闻，百川与海终相会。他时还乡拜庭闱，百年门户顿光辉。里中父老皆称叹，胜似苏家相国归。
明-袁凯-《送齐文韶归东阿》@江上晴云晴复湿，落絮飞花满原隰。此时君扣主人门，七尺长身如鹄立。自言稷下旧诸生，奉命江南宰山邑。三年仕宦多变故，八口飘零少收拾。只今零落江海边，终日遑遑但忧悒。主人闻之不暇沐，握发出户遽延入。净扫南轩催下榻，更开西第同宴集。时余挟册依主人，升堂再拜还相揖。一时爱厚忘尔汝，况肯琐屑论阶级。朝向春园恣游衍，暮归雪案同温习。迩来倏忽将五载，岁月荏苒如呼吸。君居北海我南海，马牛之风岂相及。偶然相值若弟兄，信是前生有因袭。今晨忽言归故乡，主人错愕余惊惶。干戈未息多盗贼，霜露既降无衣裳。君言狐死尚首丘，况我先陇安能忘。闻君此语良可伤，欲留不留空断肠。殷勤劝尔一杯酒，明日思君江水长。
明-袁凯-《大醉后率尔（三首）〗》@白头儒生何所作，独把尘编海边坐。上书格君事已晚，杀贼救民力尤懦。四十无闻五十来，不如牛马空长大。¤
明-袁凯-《大醉后率尔（三首）〗》@身是江南儒家子，十五学经二十史。低回欲得圣贤心，浩荡更觅先儒旨。当时自谓才可重，岂料中年人不用。白头总得溪上田，手脚生疏不能种。¤
明-袁凯-《大醉后率尔（三首）〗》@腐儒学经经不明，腐儒欲耕无地耕。读书耕田两无成，不如相随剧孟辈，博钱吃酒洛阳城。
明-袁凯-《江上送高文起夫分韵得暮字》@青春送客黄家渡，千里汀洲带芳树。烟中历历白鸟来，日晏翩翩彩舟去。主人置酒江上屋，远客哦诗水边路。明朝花落更思君，海东月上青山暮。
明-袁凯-《送孔提举航海归曲阜》@宣尼老孙子，白祼更长身。家世谁能念，干戈独爱贫。未闻兴礼乐，还似泣麒麟。今日乘桴去，鱼龙莫恼人。
明-袁凯-《客中除夜》@今夕为何夕，他乡说故乡。看人儿女大，为客岁年长。戎马无休歇，关山正渺茫。一杯椒叶酒，未敌泪千行。
明-袁凯-《出三江口有怀钱野人衮》@处处无归路，悠悠且逝波。渚花风外少，江树雨中多。吹笛蛟龙听，开窗鹳鹤过。高人著书手，头白共蹉跎。
明-袁凯-《送李高士归荆州》@南京高宴罢，西土遂言归。江路犹残雨，荆门正落晖。蓬生仲蔚宅，秋入老莱衣。明日思君处，萧条鸿雁飞。
明-袁凯-《怀陶叟》@陶叟今何在，迢迢江水东。瓜田连暮雨，荷屋近秋风。本在羲皇上，聊游鹿豕中。几时春夜饮，还对烛花红。
明-袁凯-《陪杨廉夫登朱泾法忍寺阁次壁间韵》@伍子行师日，秦皇驻辇辰。英雄无处所，楼阁自天神。白鸟晴沙远，云山锦树新。谁知千载后，凄恻吊斯人。
明-袁凯-《迁居》@旧屋非吾有，新居亦借人。往来皆是客，到处只为邻。鸡犬遭羁缚，妻孥厌苦辛。长歌灯影下，命也复何嗔。
明-袁凯-《远客》@野客频经雨，深林独闭门。故人俱杀戮，稚子共朝昏。城郭无归路，江湖有断魂。夜寒灯焰短，呜咽对残樽。
明-袁凯-《书寓所壁》@野水连斜屋，秋林正压床。把书惊眼暗，嗜酒觉身狂。王伯功名切，江湖战斗忙。分明故园路，岁岁欲相忘。
明-袁凯-《丙申岁书怀》@素书犹在箧，白发忽盈簪。空费千金学，何尝一称心。呼鸡秋岸远，饮犊夜江深。欲问三迁术，陶朱不可寻。
明-袁凯-《赠张鸣善》@白帝城中客，清秋碧海旁。乾坤方汹汹，身世独遑遑。万里空形影，全家堕虎狼。悲歌三百首，一一断人肠。
明-袁凯-《寓所即事》@沙水寒犹浅，江船远未来。举家忧米粒，终日走蒿莱。骨肉还相弃，交游定莫猜。痴儿饥困久，爱父强徘徊。
明-袁凯-《寓所寄何彦明》@门倚秋沙白，窗含野树黄。稍能亲雁鹜，已觉远豺狼。旧发从渠短，新诗颇自长。何郎最知我，酒熟定能将。
明-袁凯-《游会稽山》@山实杨州镇，人逾浙水来。禹功县白日，秦刻卧苍苔。龙起梅梁去，神游石洞开。明朝有余兴，更上越王台。
明-袁凯-《怀张叟》@说剑真无匹，论文亦有神。气高真傲兀，头白自漂沦。我正思前辈，谁当继后尘。江南春草绿，何处觅行人。
明-袁凯-《夜泊镆铘城》@江水春逾阔，山云夕更深。移舟沙树底，拄杖古城阴。鸿雁搀人去，蛟龙入夜吟。故园双泪眼，拭断更沾襟。
明-袁凯-《登浦上阁》@高阁春波上，登临独怆然。故乡从此去，久客未言还。花好谁家屋，帆轻何郡船。朝来有微雨，应洒郭西田。
明-袁凯-《送张七西上》@楚客舟航小，吴门雨雪繁。兵戈方浩荡，江海失攀援。浊酒非能醉，深交不易言。明朝空寂寞，独对野人园。
明-袁凯-《江上早秋（丙申岁作）》@靡靡菰蒲已满陂，菱花菱叶共参差。即从景物看身世，却怪飘零枉岁时。得食野凫争去远，避风江鹳独归迟。干戈此日连秋色，头白尤多宋玉悲。
明-袁凯-《江上书怀》@沪渎城边秋气高，敔鹅鸿雁各求曹。不眠更识匡床稳，欲去还思小几牢。几处尺书俱寂寞，百年双鬓独萧骚。秋江欲渡愁难渡，风雨龙吟长怒涛。
明-袁凯-《和王叔善祀天妃有雪》@酒正初传内府醪，南来河伯避行舠。百年祀事崇邦典，半夜神光出海涛。花散晓风纷烂熳，礼成春殿肃清高。圣躬端为苍生祷，不比乘槎汉使劳。
明-袁凯-《闻笛》@花发吴淞江上村，隔花吹笛正黄昏。风尘远道归何日，灯火高楼合断魂。夜静几家无别泪，雨声终日过闲门。天边杨柳今无数，短叶长条非故园。
明-袁凯-《沪渎龙王庙晚眺》@沪渎高城今已残，独余木叶洒惊湍。风云浩荡时将暮，江水萧条龙亦蟠。千里吴乡多战伐，孤舟蜀客转饥寒。弊裘涕泪兼新旧，终日思家敢怨叹。
明-袁凯-《南村》@南村烟树接蒹葭，白鹭翩翩满白沙。此地遂成茅屋计，何人更识老夫家。即开断垄行新竹，便接平皋树杂花。戎马纷纷终未已，此身泛泛独长嗟。
明-袁凯-《兵后大醉陶与权宅丙申九日也》@酒到愁肠味颇醇，花因白发更精神。儿童休笑灯前舞，老子今存死后身。何处江湖为乐土，谁家门户有闲人？多情独有陶征士，醉过清秋不厌频。
明-袁凯-《春日溪上书怀（丙申岁）》@溶溶春水杂蒹葭，袅袅晴风度落花。小巷几时佳客至，新诗独向野人夸。未闻汗马收诸国，且逐闲鸥坐浅沙。春色酒杯俱在眼，底须辛苦欲还家。
明-袁凯-《久雨》@荒村处处闻流水，草阁时时自掩扉。庭树叶深沙鸟宿，野藤花退蜜蜂希只将书卷消长夏，更倚渔舟送落晖。天意未教戎马息，老夫漂泊敢言归。
明-袁凯-《丙申三月一日北山雨望（时张士诚据吴）》@冻雨萧条江上来，随风沾洒气幽哉。陆机茅屋终难住，伍相祠堂亦可哀。独客飘飘何处去，孤帆寂寂几时回。《竹枝》声断沧江暮，短发无辜独受催。
明-袁凯-《池上书怀》@野水寒冰上曲池，薄云斜日下疏篱。黄蒿处处迷归路，沧海年年少故知。北望朝廷非昔日，东来儿女更依谁。老年拄杖犹无力，况是饥寒气血衰。
明-袁凯-《张叔温诸公携酒至泖滨明日作此奉谢》@八月风高鸿雁飞，三江潮落蟹螯肥。已拚白发如秋水，不厌清尊共夕晖。氛膋远连豺虎窟，波涛晴晃芰荷衣。扬雄旧宅城东住，骑马归来月满扉。
明-袁凯-《大雨书寓所壁》@五月六月雨绵绵，东望黄浦水连天。小溪漫漫不可渡，高岸兀兀何由全。家童种荷已穿壁，野老捕鱼还满船。南邻少妇亦可恶，浊酒盈缸须见钱。
明-袁凯-《秋日海上书怀（丁酉岁作）》@寡妹城西消息稀，老夫漂泊几时归。朝廷计议知何意，丞相征行事已非。东去鲸鲵方作横，南飞乌鹊正无依。可怜白发孤村里，终日哀哀赋《式微》。
明-袁凯-《舟次上海县》@海上惊风乱鹤飞，千村霜露亦霏霏。清砧自是逢秋起，白骨何由远道归。戈甲只残蝼蚁命，江山终属虎狼威。自怜此日身将老，况复中宵泪满衣。孟阳曰：“可谓气骨高妙。”
明-袁凯-《海上书怀（丁酉岁作）》@十年不见鹳鹅军，千里犹残犬彘群。涕泪每从天际老，檄书谁道日边闻。荆蛮战克心犹忍，淮寇平来地已分。莫怪腐儒东海上，时时哀怨动秋云。
明-袁凯-《寓所二首（丁酉二月）》@草阁闲庭春水边，雨蒲风柳自纷然。邻翁对客还争席，水鸟依人欲上船。西北朝廷无使节，东南城郭有烽烟。老夫避地非游说，正少苏家二顷田。¤
明-袁凯-《寓所二首（丁酉二月）》@西斋春树日阴阴，下有飞花一尺深。幽趣未容他处坐，新诗只向此中吟。邻翁小圃春相接，渔父扁舟晚更寻。归去故园应念此，他时怀抱亦难禁。
明-袁凯-《登虎溪阁》@秋深时节雨霏霏，独坐江楼看雁飞。烟火数家山郭晚，蓬樯几处野航归。谋生计画人皆笑，投老乡关事已非。闻道淮南新易将，江湖此日亦沾衣。
明-袁凯-《秋晚东海寓舍》@落叶寒蝉小巷深，枯藤斜日半墙阴。读书稚子当轩坐，为客衰翁倚杖吟。沧海未知终老计，白头难忘故园心。弊裘零落余双袖，清泪年来似不禁。
明-袁凯-《沙边》@沙边细路少人行，只有闲花树树明。水阁经春尘自满，风帘终日鸟争鸣。躬耕岂愿将军顾，肥遁聊成处士名。白鹭晴烟满平野，老夫于此最关情。
明-袁凯-《次杨廉夫先辈韵》@吹笛春江烟雾稀，幽芳小草总相依。巫峡宁知云雨梦，沧洲欲拭芰荷衣。花间鹳鹤迎人起，波上鱼龙挟棹飞。不似南州庾开府，乡关头白苦思归。
明-袁凯-《姚性存将归鹤沙以诗见别次韵》@十年避地谁知我，此日看君自可人。空谷正思驹皎皎，清溪还度石磷磷。韩公住处皆荒服，区册归时及早春。闻道沙边风俗好，老夫东望欲为邻。
明-袁凯-《壬寅九日》@野老园篱江水东，溥溥夕露满幽丛。已教短发从天白，未厌秋花特地红。身世只今惟仗酒，安危从此不关侬。神交赖有陶征士，避地休官意颇同。
明-袁凯-《过杨右丞墓》@铁骑千群下九江，将军才气古无双。誓倾淮海鲸鲵窟，痛洗东南礼义邦。关羽不防吴寇入，费幰终惑魏人降。腐儒忧国思家泪，独向西风洒石缸。
明-袁凯-《寄南台掾朱自明时初复役》@世祖行台列俊贤，掾郎家世本儒先。一时人物青云上，十道风霜白昼前。最爱群公交荐日，正逢天子中兴年。腐儒饥饿干戈际，欲买山阴雪后船。
明-袁凯-《白燕》@故国飘零事已非，旧时王谢见应希月明汉水初无影，雪满梁园尚未归。柳絮池塘香入梦，梨花庭院冷侵衣。赵家姊妹多相忌，莫向昭阳殿里飞。
明-袁凯-《送曹新民归东州》@十年西浙曳长裾，千里东归指旧庐。原上鹡鸰终有托，旅中嬴博近何如。朝廷未拟申公使，弟子犹传伏胜书。江草江花总无限，为君今日重嗟吁。
明-袁凯-《赋绿珠得车字》@绿珠初嫁石崇家，细马轻驼七宝车。已用明珠为匼匝，更输白璧教琵琶。日日东楼倾美酒，朝朝西苑看名花。只为恩深不相弃，还将玉体委尘沙。
明-袁凯-《观王生所藏王维画》@右丞小景树参差，我有林塘实似之。日日欲归还蹭蹬，时时借看解愁思。恨无黄鹄高飞去，独奈沙鸥静不移。明日江头候春水，典衣沽酒待篙师。
明-袁凯-《浦上木芙蓉盛开约黄鹤山人共观》@江浦芙蓉色正深，清霜点染更沉沉。孤舟向日曾亲见，短褐于今欲远寻。已拟携樽同野客，不妨展席对沙禽。明年臂痛应全愈，移遍东园野木阴。
明-袁凯-《野航为范子俊赋》@一舸夷犹野水边，渚禽沙鸟各纷然。幽花满棹初维岸，春水连堤忽上天。世上风波终未已，江南烟雨正堪眠。他日匏尊留我饮，更凭孤鹤问坡仙。
明-袁凯-《镜中梅》@的砾孤芳野水滨，折来应是晓妆人。瑶池风暖香初散，银汉春回迹未真。奔月定知犹有影，凌波却喜不生尘。绿毛么凤无栖处，来往兰房不厌频。
明-袁凯-《题赵王夜宴图》@玉户金缸夜未央，邯郸宫里奏丝簧。郑姬已醉韩姬倦，谁拂君王白象床。
明-袁凯-《题吴王内凉图》@微月斜侵响歊廊，芙蓉清气满金塘。鸳鸯只傍阑干宿，也爱君王水殿凉。
明-袁凯-《题吴宫衰柳图》@远岸依依落日明，吴王醉处少人行。多情独有垂杨树，犹送深宫夜雨声。
明-袁凯-《遣怀》@白发三江一腐儒，长年耽酒不耽书。偶逢世乱无生计，落日烟中自把锄。
明-袁凯-《日莫即事》@茅屋秋来破不胜，野云沙树自层层。老夫生理今抛废，日日江潭去采菱。
明-袁凯-《费夫人》@官军应贼着红巾，苗獠来时更不仁。若道南州无节妇，请看东海费夫人。
明-袁凯-《杨员外》@群盗南奔日月昏，诸公臣节不须论。白头惟有杨员外，不负从来天子恩。
明-袁凯-《闻山东消息三首》@王事私恩不共天，益都城下枕戈眠。鲸鲵戮尽为京观，子孝臣忠亿万年。
明-袁凯-《闻山东消息三首》@纵道三东柱石倾，华夷黎庶不须惊。张皇国势如平日，詹事新来总父兵。
明-袁凯-《闻山东消息三首》@从今父老不须悲，詹事英名四海知。汉室中兴吴楚破，条侯元是绛侯儿。
明-袁凯-《陪郑明德倪元镇游天平山四首》@官河春水绿悠悠，水上人家尽画楼。买取吴娃三日酒，放船直到百花洲。
明-袁凯-《陪郑明德倪元镇游天平山四首》@高台千尺对层峦，只许吴王醉里看。山色不随勾践去，游人还得倚阑干。
明-袁凯-《陪郑明德倪元镇游天平山四首》@郑监风流老不衰，倪宽头白更应痴。吴越英雄已泥土，欲从江海问西施。
明-袁凯-《陪郑明德倪元镇游天平山四首》@百花洲上百花开，花是吴王旧日栽。吴王去后无消息，岁岁看花人自来。
明-袁凯-《醉后口号二首》@新书欲献帝王家，奈此家贫道路赊。醉卧江村风雪里，时时自比贾长沙。
明-袁凯-《醉后口号二首》@谁人更识贾长沙，老作江南百姓家。但使瓶中有春酒，不劳恸哭与长嗟。
明-袁凯-《马益之邀陈子山应奉秦景容县尹江上看花二公》@吴淞江上好春风，水上花枝处处同。得似鸳鸯与鸂鶒，时时来往锦云中。
明-袁凯-《马益之邀陈子山应奉秦景容县尹江上看花二公》@水上花枝日日开，行人头白不能来。请看门外东流水，流向沧溟更不回。
明-袁凯-《马益之邀陈子山应奉秦景容县尹江上看花二公》@江水东流更不回，行人白发苦相催。只恐明朝风雨恶，夜深灯烛亦须来。
明-袁凯-《马益之邀陈子山应奉秦景容县尹江上看花二公》@千株云锦照江沙，沙上青旗卖酒家。莫怪狂夫狂得彻，吴姬玉手好琵琶。
明-袁凯-《马益之邀陈子山应奉秦景容县尹江上看花二公》@吴姬玉手好琵琶，少小声名到处夸。但使主人能爱客，年年来此看江花。
明-袁凯-《马益之邀陈子山应奉秦景容县尹江上看花二公》@江花红白最堪怜，莫惜看花费酒钱。他时白发三千丈，纵使频来不少年。
明-袁凯-《马益之邀陈子山应奉秦景容县尹江上看花二公》@黄家渡西多好春，黄家渡上酒能醇。看花吃酒唱歌去，如此风流有几人。
明-袁凯-《马益之邀陈子山应奉秦景容县尹江上看花二公》@寒食清明正好春，看花须着少年人。少年看花花自喜，白发看花花亦嗔。
明-袁凯-《马益之邀陈子山应奉秦景容县尹江上看花二公》@松江水碧碧如天，水上行人坐画船。记得吴儿《竹枝》调，为君高唱百花
明-袁凯-《马益之邀陈子山应奉秦景容县尹江上看花二公》@日日花前金叵罗，百年能得几经过。花开花谢人还老，狂客狂吟莫厌多。
明-袁凯-《马益之邀陈子山应奉秦景容县尹江上看花二公》@寄语看花江上人，清明时节好来频。清明节后多风雨，风雨颠狂恼杀人。
明-袁凯-《口号一首（丁酉岁作）〗》@白沙乡里今年熟，清酒家家味颇醇。明日杖藜行处醉，只愁齁睡恼比邻。
明-袁凯-《蚊》@群蛇戢戢方斗争，虾蟆蝼蛄相和鸣。百足之虫行无声，毒气着人昏不醒。蚊蚋虽微亦从横，隐然如雷吁可惊。东方日色苦未明，老夫闭门不敢行。
明-袁凯-《新除监察御史辞贯泾别业》@侧席念贤俊，旁求逮凡鄙。谬当南宫荐，重此柏台委。命严孰敢后，中夜去田里。邻友赠予迈，切切语未已。妻孥独无言，挥泪但相视。于时十月交，悲风日夜起。轻舟溯极浦，琴瑟向枯苇。惊凫乱沙曲，孤兽嗥荒市。回首望旧庐，烟雾空迤逦。抚膺独长叹，胡为乃至此！顾予久纵诞，远迹随鹿豕。及兹年已迈，精气固销毁。趋事深为难，速戾将在是。皇恩倘嘉惠，还归卧江水。
明-袁凯-《下直怀北山隐者》@载笔侍云陛，向夕始余闲。抚彼清冷觞，慰此忧戚颜。出轩月才皓，临街露已繁。广庭行且止，修槛去复攀。幽树蔼深翠，余花发微殷。俯仰不知久，星汉勿西还。归来空房卧，严城漏欲残。鸦呜九井动，剑佩亦珊珊。将随夔龙后，祗肃谒重关。缅怀息心侣，遗世在云山。焉能从之去，逍遥岩桂间。
明-袁凯-《答礼部江主事渐》@谷鸟嘤其鸣，求友声亦屡。况生烝民间，岂不念朋助。齐鲁久咨访，梁宋亦驰骛。末路值伊人，欢然乐平素。文既义驯雅，操存复贞固。辅仁将在斯，有挟非所虑。欣然得嘉会，终叹少暇豫。尔赞宗伯礼，予牵中台务。俱限清切地，日夕徒思慕。兹辰委篇什，衷情极披露。绸缪卜邻意，委曲耕稼诉。靖节休官辞，安仁归田赋。二子不可见，千载同轨度。嗟予甚蹇劣，岂复希高步。聊伸菲薄意，用答贤俊顾。东归果能遂，林庐得依附。杉榆辉映带，鸡犬互来去。开园每赏新，散帙共温故。兹意幸勉旃，岁久恐迟暮。
明-袁凯-《察院夜坐》@吏散车马寂，月色东城上。敛衣高堂坐，重门静无响。文奏屏在箧，朱墨委虚幌。檐影望参差，霜气纷荡漾。耳目幸无役，心意多遐想。园庐日应敝，萝茑春还长。况兹纲纪地，王事方鞅掌。安得春江棹，东原归偃仰。
明-袁凯-《淮安道中》@花明野馆静，树暗流莺语。行云千里来，凌乱伤心绪。伤心复何事，家在江南渚。日暮莫回头，脉脉江南雨。
明-袁凯-《适扬州》@淮海表兹郡，东南诚要津。近代亦雄藩，亲王莅斯民。荆吴自兹入，燕赵亦来臻。舟车无停运，孳货若丘坟。冠盖充廛里，歌吹咽城罝。美酒既如渑，粱肉夹道陈。休养近百年，富庶难具论。大道无恒处，荣悴每相因。风烟一披拂，奄忽同埃尘。空屋啸蹲鸱，崩垣走惊麇。帟蒲交四野，骴骼俨若新。贵贱不复知，贤愚安能分。予有山阳遣，经过属秋辰。凭高肆遐览，落日无行人。欲继芜城作，薄劣愧参军。
明-袁凯-《京师归别业》@郊园草已遍，杂卉驻余春。游丝牵木杪，孤莺鸣水滨。羁人怀旧居，日夕自伤神。遥遥千里途，岂复念苦辛。欣然入场圃，儿女各来亲。当轩释负檐，拂去衣上尘。老夫行役久，归来志复伸。陶潜爱清风，张生思故莼。援笔为此诗，示我邻里人。
明-袁凯-《新得谿上茅屋》@食肉贱糠核，饥人安敢辞。狐貉轻短褐，寒士为固奇。自予遭世故，举室尽流离。东临沧海岸，北度三江湄。蛟螭时作横，鲸鼍屡见欺。展转及衰暮，始见此门楣。徒壁类司马，上漏似原思。既无陈平席，岂有董生幔覆篑或成墙，编苇聊当篱。迢迢白沙冈，当户势逶迤。遥遥秋浦波，临轩散涟漪。翻蜚野鸟群，参差灌木枝。赋此平生意，庶为百世规。湫隘诚可哂，欣幸方在兹。
明-袁凯-《新治圃成》@隙壤所自治，剪刜去茏茸。幸无棼秽杂，况此清泉涌。灌滋竟朝夕，勾萌各森耸。青蒲已弥泽，黄瓜方卧陇。春菁向堪把，秋梨日应重。自余通宦籍，职事劳纷冗。禄食虽云美，私心恒自恐。归来得萧茅，采撷聊自奉。且遂丘园乐，永谢承明宠。
明-袁凯-《出西郊》@谷阳门西路，瀄汩澍清川。舟舻相萦带，蒲荷亦芊绵。依依望江渚，漠漠盻湖田。湖田今有秋，老稚饭红莲。此实父母邦，乱离乃弃捐。垂老幸得归，不识陌与阡。卜筑愿兹始，逍遥终百年。
明-袁凯-《复出西郊》@步出城西门，春岸多流水。戺戺沙雁去，茷々江云起。居民亦何事，南亩将耘耔。提携汀沙际，吴语烟雾里。自予离兵燹，廿载劳转徙。归来展游眺，泫然怀我里。余年幸有待，萑菅终可理。
明-袁凯-《游西墅》@吴王逐兽地，士衡闻筜亭。古人不可见，荒原今独行。遗堵俨若存，阡陌复纵横。依稀望极浦，迢递盼春城。江树既晻霭，原花复晶荧。长烟覆渔屋，白水乱凫停山川岂云异，人事有消停。即此伤往时，聊复乐其生。寄言后来士，此理可自明。
明-袁凯-《怀广西省朱郎中熙》@洞庭秋色晏，苍梧云气深。夫君万里去，山水迥沉沉。竟日凌浩渺，连天逃岑崟。鼋鼍游近渚，猿狖戏遥林。荏苒杜若香，萧条枫树阴。皇朝重兹土，远氓方致瑁而我将何念，岁莫独离心。离心一何极，日夕迟徽音。衡阳雁不到，搔首更沉吟。
明-袁凯-《自杨子舍舟步入常熟县》@水行已兼旬，舟楫苦驰逐。晨昏侣鲛鳄，出入同雁鹜。黑风无终竟，白浪仍反覆。铿惸绝天枢，漰湃折地轴。旋渊屡倾坠，利石时抵触。沦丧固非远，哀吁宁辞黩。皇天实阴骘，兹辰遂平陆。神魂息漂荡，手足散顽木。徒侣纷来庆，酒胾及奴仆。况兹春气和，百草回新绿。山桃亦多花，逶迤自相属。枌榆已在迩，旷隔无再宿。从兹谢奔走，且饭东皋粟。
明-袁凯-《书北山精舍壁》@夙昔慕幽旷，中年值奔走。及兹始知返，顾已成皓首。兹为山水选，风气固深厚。崒嵂皆巘崿，绵邈尽林薮。清泉泻幽磴，白雪被层阜。既多缁素流，况有耕钓叟。初心已云协，雅言得兼受。始来疏梅堕，复此山樱剖。庶几去日迟，谁谓行当久。挥手谢朋侣，吾将寄衰朽。
明-袁凯-《送吴本立归吴门》@九月气已肃，蟋蟀入床下。戺戺南来雁，寂历江上雨。伤哉远归人，斯时不遑处。岂惟怀乡里，茔域久蓁莽。樵苏无可禁，奠谒旷时序。长年抱忧感，鹔郁将谁语。兹行遂初志，况复念勤苦。勾吴不可见，迢迢望烟渚。
明-袁凯-《久旱雨后行园》@旱云不可沮，丘园生意穷。旨蓄已无遗，何以御吾冬。昊天无终极，玄化沛神功。密云兴四郊，飞雨蔽遥空。涸池既堪荡，长沟复淙蜺。衰茄渐回紫，梨亦高垂红。堤柳更薄阴，汀花还短丛。荒垅爱登陟，平林望青骢。即此已愉悦，固知慰疲农。愧无诗人德，何由歌屡丰。
明-袁凯-《送县学生顾立夫岁贡入京》@霰雪殊未已，山川气方沍。千里向萧条，胡为事奔赴。明廷策多士，岁贡有程度。海隅苍生地，慎选恐违误。况兹生民秀，声闻见庠序。居然瑚琏器，匪但才华富。兹行协舆论，拭目俟骞翥。朋游极追仰，张设临浦溆。疏柳凝晚色，幽花抱寒素。嗟余久衰迈，复此动离绪。怅望天际帆，徘徊郭西路。
明-袁凯-《池上（二首）》@秋池行乐去，池树色已暝。雾下夕衣凉，月上风帘静。饥禽堕疏竹，鸣蛩出深井。夜久人事息，萧然诸念屏。¤
明-袁凯-《池上（二首）》@振衣书斋客，逍遥池上步。林隈薄雾起，石隙幽泉度。鸥迷夕树返，鱼触秋荷去。清声水上来，欲去更延伫。
明-袁凯-《偕友人早出郊》@离群寡游豫，得朋殊缱绻。相将度春水，散漫入芳甸。班荆烟乍敛，摘花露犹泫。林莺坐未出，沙鸟飞还见。遥山浮空翠，晴云曳轻练。一听野人言，复起沧洲愿。
明-袁凯-《席上怀吴善卿》@荒城下余照，高树留残雨。林静微花落，梁空孤燕语。美人事征讨，日夕严虎旅。接袂竟何由，持杯望烟渚。
明-袁凯-《题东斋壁》@林庐寄幽旷，墟落但烟霏。泽葵依废井，秋瓜生故篱。左右皆鹿场，水鸟终夜飞。我来岁云久，似与世相违。读书不闻道，聊复自娱嬉。浊酒虽不多，酌之亦忘饥。仲父虽云仁，树塞犹见非。小人固有分，俭陋乃其宜。原思坐鸣琴，允也百世师。
明-袁凯-《乡友携酒至舍下》@野老何所将，春醪及园蔬。遥遥适我舍，相与为欢娱。上谈羲皇际，下逮唐与虞。秦汉无足论，且复话樵渔。樵渔虽微贱，颇似淳古初。戒之勿易言，相顾但嗟吁。且尽一日乐，焉能念其余。
明-袁凯-《茅宇》@丘中有茅宇，贱子所自治。东西贮筐釜，中堂诵书诗。鸡豚各有家，蒲荷亦有池。农器更相贷，种树及时为。朝出在田中，日暮还此归。邻里相往来，春醪亦共挥。老夫年既迈，筋力固当衰。厚禄非所慕，好爵不愿縻。但愿衡门下，长无寒与饥。
明-袁凯-《置酒》@今日非昨日，置酒衡门前。林花发光彩，飞鸟亦翩翩。弱女时往来，小儿诵诗篇。细君亦不恶，中馈能周旋。春荪前后至，炮鳖味亦鲜。自我来此居，倏尔已三年。终岁不能安，忧患相缠牵。乃今得此乐，岂复为偶然。壶尽汝当沽，醉来我自眠。
明-袁凯-《咏池上芭蕉》@亭亭虚心植，冉冉繁阴布。既掩猗兰砌，还覆莓苔路。卷舒今自知，衰荣随所寓。默契方在兹，临轩挹清醑。
明-袁凯-《早出田所》@愧无经济术，徒有茂异名。行游三十年，不见有所成。归来得荒地，僶俛始学耕。方春多云气，甘雨亦时行。大泽含澄澜，沟浍皆满盈。清晨出门去，路与烟雾并。庶几望秋实，敢怀勤苦情。日午有浊醪，挥汗且复倾。
明-袁凯-《耕田》@窳薄非令器，容受固不宜。六籍虽云诵，于道竟何如。晚途弃末学，农圃以为师。方春治台笠，南亩秉鎡基。出入田水间，沾湿岂暇辞。但愿秋谷成，童稚有粥糜。沮溺自辞世，小人安敢期。
明-袁凯-《古意（二十首）》@八弦何茫茫，千里复万里。六马方骄悍，踸踔终未已。东临碣石岸，西涉流沙水。炎州气辉赫，幽谷水迤弥。白日堕崦嵫，仓惶将何止。王良本贱工，善御徒云尔。焉能絷其足，伏枥啖刍鼓。¤
明-袁凯-《古意（二十首）》@翩翩为学士，冠带自成群。朝去莫来归，终岁常辛勤。盈盈发春葩，烨烨竞芳辰。飘风倏然来，零落成埃尘。黄鹄游四海，日暮集仑仑。愿言息尔驾，还居守蓬门。¤
明-袁凯-《古意（二十首）》@团团明月珠，堕此浊水中。光彩虽未泯，沦没岂有穷。拔山固神力，举鼎亦无双。徒有千寻绠，挽之竟何从。颜生不远复，斯为盖世雄。¤
明-袁凯-《古意（二十首）》@楚人好鱼目，越人荐明珠。一日三至门，主人行徐徐。相见才一言，薄送下前除。洛阳苏季子，黄金满后车。邹轲诵尧舜，白首走道途。¤
明-袁凯-《古意（二十首）》@蓐食出门去，惨惨践严霜。问子将何之，千里赴洛阳。洛阳有剧孟，任侠世称强。我愿从之游，气势相颉颃。路逢二三子，被服儒衣裳。少长各有礼，讲诵麋鹿常中心忽爱慕，与彼遂相忘。¤
明-袁凯-《古意（二十首）》@中夜治舟楫，越海远游遨。游遨将何为，万宝聚岩坳。珊瑚七尺余，珠树罗蓬蒿。持之向中国，可以金张豪。出门忽不乐，欲进心恒慅。但恐蛟龙怒，骨肉沦波涛。人生亦有命，圣贤莫能逃。遗穗尚可拾，言归卧林皋。¤
明-袁凯-《古意（二十首）》@秦师困邯郸，赵氏旦夕危。鲁连山中来，排患在重围。折冲不复言，辞金忽焉归。清风映东夏，千载以为奇。我思邹孟氏，处世一何宜。被发虽可救，闭户终可为。斯言足明训，贤独未之思。¤
明-袁凯-《古意（二十首）》@茫茫古人中，我爱原子思。食粟岂云饱，衣裘岂应时。憔悴衡门下，弹琴唱逸诗。大夫适何来，驷马行。入门即长叹，念子病何危。贫病固不同，发言忽若斯。谁为同门生，白首不见知。¤
明-袁凯-《古意（二十首）》@庄周善著书，汪洋不可禁。时时诋仲尼，何况赐与参。南金铸刍狗，隋珠弹微禽。自昔多横议，言高罪弥深。¤
明-袁凯-《古意（二十首）》@李斯游洛阳，名遂身亦危。一人具五刑，于古岂有之。呼儿语黄犬，相顾涕交颐。斯时夏黄公，商山方采芝。¤
明-袁凯-《古意（二十首）》@段生方逾垣，泄柳方闭门。二子岂独善，盖亦避世喧。种粟在南野，种葵在东园。日夕饭一盘，万钟何加焉。周孔有遗书，学士有遗言。吟咏荒园里，聊以终岁年。¤
明-袁凯-《古意（二十首）》@朝坐高堂上，白饭鲤鱼羹。暮归高堂上，华烛送清觯况有四海人，相爱如弟兄。弹琴析疑义，欢乐各有情。以兹度一世，聊重不为轻。不学狂图子，空山望长生。¤
明-袁凯-《古意（二十首）》@登高望八荒，未见不死人。徒看后来冢，累累伤我神。伯侨与安期，于今亦不存。如何学仙侣，服食正纷纾独羡颜氏子，陋巷以为仁。¤
明-袁凯-《古意（二十首）》@陶潜不愿仕，既仕亦为贫。遥遥去乡曲，当时已酸辛。衣冠对俗吏，自卯直至申。终日惟一飧，浊醪岂沾唇。归来荒园里，此志乃复伸。清风坐北窗，鸡黍会四邻。茫茫宇宙中，我思见其人。¤
明-袁凯-《古意（二十首）》@白日生东海，倏忽堕崦嵫。皓月方满盈，斯须亦已亏。淮阴有奇功，赫赫在一时。焉知束缚去，还为儿女欺。天道每如此，人事安足悲。独羡鸱夷子，轻舟去江湄。¤
明-袁凯-《古意（二十首）》@迢迢青云上，自昔为亨衢。亨衢岂无极，下视乃泥涂。商君变法时，宁知裂其躯。贵贱更迭来，荣辱在须臾。愿为双黄鹄，游戏江与湖。¤
明-袁凯-《古意（二十首）》@关中论功业，相国称发踪。一朝清苑地，廷尉忽相逢。免冠且徒跣，局促如儿童。陆生虽竖儒，进退颇从容。¤
明-袁凯-《古意（二十首）》@文皇好直言，容受无留停。郑公在当时，颇得谏诤名。□称田舍翁，千载伤我情。婴鳞固为难，回天亦非轻。先人有薄田，归与长沮耕。¤
明-袁凯-《古意（二十首）》@幽谷有贫士，白发被两肩。人事既乖互，年运亦迍邅。敝屣久不缝，短褐夙已穿。读书虽闻道，好酒况无钱。常遭富人笑，岂有贵人怜。我闻齐景公，千驷亦徒然。夷齐饿西山，后世称圣贤。¤
明-袁凯-《古意（二十首）》@十五志为学，四海访巨儒。低回梁宋郊，浩荡齐鲁区。庶从父老问，得亲交游徒。惜哉戎马起，中道乃趑趄。归来卧荒园，白首成下愚。
明-袁凯-《邹园十咏钓矶》@白石自团团，春流亦漾漾。闲沤两边至，轻丝风外扬。既寡羡鱼情，还闻濯缨唱。嗟彼磻上翁，投竿复何向？
明-袁凯-《邹园十咏柳堤》@柔条被晴莎，密阴覆芳杜。逶迤起沙际，寂寞连水浒。鸥眠雨未歇，莺叫烟初曙。还将竹竿去，从尔钓春渚。
明-袁凯-《邹园十咏棋墅》@矗矗林影静，白石况如砥。幽幽青苔色，离离见屐齿。岂无橘中叟，还逢烂柯士。日入始言归，相送青川涘。
明-袁凯-《邹园十咏瀑布》@青崖泻流淙，蜿蜒在窗户。临风喷轻雪，穿林散飞雨。高源出无尽，余涧沾还溥。羡彼轩中人，似坐匡庐下。
明-袁凯-《邹园十咏桃蹊》@繁花亦何言，人至迹愈显。因石自高下，缘源屡回转。莺啼阴久匝，雨霁苔犹浅。渔父欲问津，烟中闻鸡犬。
明-袁凯-《邹园十咏鱼渊》@幽壑湛虚静，众远来归。游泳方自得，沉潜亦其宜。既无网罟忧，荇菜复参差。辟彼翔集鸟，悠然竟何疑。
明-袁凯-《邹园十咏濯清》@潭自川上来，泓澄复奫沦。涵虚既皛皛，度远方粼粼。番番中林叟，长缨久埃尘。临风且浩歌，似念沧浪人。
明-袁凯-《邹园十咏蓼滩》@衍迤近横塘，陂陀间幽渚。轻穗含夕霏，丛条偃秋雨。纵横覆鱼队，阒寂来鸥侣。杖策时一临，逍遥更延伫。
明-袁凯-《邹园十咏松壑》@矫矫千岁姿，生此众石间。微厓度岩阿，殷殷起波澜。幽人一壶酒，日夕自怡颜。安得川上舟，与子相往还。
明-袁凯-《邹园十咏杏坞》@窈窕石径深，参差繁英满。发采已云奇，生香殊未断。依依午桥路，粲粲朱陈阪。月色散疏景，时时坐横管。
明-袁凯-《辛酉大醉书东郊主人壁（洪武十四年）》@人生百年中，疢疾与灾危。风雨愆期至，欢乐能几时。仲春二三月，桃李正华滋。胡蝶满东郊，仓庚鸣且飞。招我同心人，策马试轻衣。东家饮美酒，西第弹鸣丝。鸣丝未及已，四座赋声诗。日暮始归来，明旦复如斯。君看多财子，计惜在毫厘。终夜不能眠，握算至晨曦。一朝籍县官，虽悔何所追。
明-袁凯-《采石春望》@夜泊青山渚，朝登采石矶。蜀雪应消尽，吴船犹未归。五湖花正落，三江莺乱飞。同行王主事，此日亦沾衣。
明-袁凯-《泗上书怀》@为客山川远，封侯岁月迟。后生方尔汝，吾辈复驱驰。岂是逢迎倦，深知气力衰。还将归老意，先报白鸥知。
明-袁凯-《泗州书怀》@白发三吴客，清秋泗水边。官途随老马，归梦逐风鸢。酒尽寻僧舍，书来问客船。淮南与淮北，漂泊过年年。
明-袁凯-《思归兼简严八》@天高风正急，鸿雁傍人飞。江外无来使，淮南尽捣衣。悲歌聊当泣，远望亦同归。为报严夫子，沧洲与愿违。
明-袁凯-《送李千户时将有海东之役》@中国人俱化，东夷贡未修。圣君能大勇，沧海即浮沤。貔虎当前队，鱼龙据上游。人言汉飞将，今日定封侯。
明-袁凯-《京师归别墅》@政拙辞骢马，身闲问绿蓑。此生人共弃，长日自行歌。野圃啼莺满，春江斗鸭多。黄家酒垆近，风雨亦来过。
明-袁凯-《春日偶书》@罢官御史府，屏迹五湖东。江水□□□，山花费酒筒。野情方浩荡，高论入虚空。明日春田事，还寻荷翁。
明-袁凯-《宴王主簿宅》@故人王短簿，老未即归田。宾客尊耆艾，园池有岁年。好花留舞蝶，高柳宿啼鹃。最爱西亭好，时时得醉眠。
明-袁凯-《怀王道士》@宣城王道士，爱着芰荷衣。一自清江别，三年白雁飞。酒徒随处有，沽客向来希最忆青城夜，狂歌不肯归。
明-袁凯-《王仙人远过》@闻道神仙侣，来寻野客园。谈玄终未悟，对酒且忘言。接树朱樱密，缘坡紫笋繁。醉余春水上，坐听白鸥喧。
明-袁凯-《春园》@春园江水上，江雾日昏昏。沙暖常垂钓，花深不闭门。家童锄垄麦，野客共盘飡。衰老仍耽酒，经年懒出村。
明-袁凯-《村居怀京下一二友生》@罢职非能吏，归田即老农。有诗聊度日，无字可书空。白发将谁念，黄粱且自舂。故人能问讯，家在五湖东。
明-袁凯-《马氏西园宴别吴进士善卿》@竹阴连水屋，荷气集池台。南国佳人去，西园高宴开。好风因树起，新月渡河来。别后江潭上，离肠日九回。
明-袁凯-《别墅》@春园含薄雾，野水散轻阴。落絮随风舞，啼莺坐树深。旅情方自遣，幽意待人吟。独少扬雄客，时时载酒寻。
明-袁凯-《送任李二高士归越》@老去任公子，重来李少君。仙凡初不远，江海自离群。水绕吴宫树，山连禹穴云。汀洲有长笛，日暮不堪闻。
明-袁凯-《饮马氏东园》@乌衣东苑内，春色正芳菲。上客调诗律，佳人试舞衣。夭桃连雨发，鹦鹉入帘飞。况是多春酒，厌厌夜不归。
明-袁凯-《赋陶与权云所（二首）》@岂有从龙意，还同野老居。覆花初冉冉，度水亦徐徐。陇上时相逐，溪边或自锄。犹能作霖雨，沾洒及邻墟。¤
明-袁凯-《赋陶与权云所（二首）》@斯人肥遁士，高卧亦无心。野树留余润，春花带远阴。近床衣欲冷，拂石坐还深。为问陶弘景，何如陇上吟？
明-袁凯-《怀王生》@王生本静者，郡邑少经过。家住清江曲，春来白鸟多。亲庖余酒肉，官赋入菱荷。岁莫兼相忆，临流独咏歌。
明-袁凯-《立春日饮任氏西园》@把钓归东海，开筵近北台。千林残雪尽，万里好春回。中散调琴坐，山公待酒来。更须花满树，终日此衔杯。
明-袁凯-《饮田家醉后书王生壁》@勋业心逾懒，耕锄意颇长。牛衣方自卧，麟阁听渠忙。瓜果邻家席，诗书野客堂。醉余还讲诵，未见老夫狂。¤
明-袁凯-《饮田家醉后书王生壁》@水乡寒气早，未暮掩柴扉。篱落无人过，鸡豚各自归。老妻熏鼠穴，稚子卧牛衣。安得盈缸酒，深杯日日挥。
明-袁凯-《闻张处士竹林甚盛欲观未能兼简王一秀才》@闻道南村竹，春来接远坡。色侵沽酒旆，声送濯缨歌。甚欲敲门看，须凭拄杖过。余阴过西沼，应覆右军鹅。
明-袁凯-《陪陈应奉诸公宴马氏西园》@画楼临晓日，青盖度行云。歌吹三春好，宾朋四海闻。絮嫌飞燕态，花妒绿珠裙。曲误谁能顾，周郎思不群。
明-袁凯-《京师怀吴中黄道士》@吴下黄师我所怜，江湖离别又三年。家贫似为耽诗句，世乱谁能与酒钱。溪上瓜田应蔓草，沙边茅屋正风颠。稍待东南春水绿，老夫书札寄吴船。
明-袁凯-《治亭寓目》@百尺孤亭落照间，六朝遗迹草斑斑。荣华有尽英雄去，江水无穷鸥鹭闲。商女晚来犹自唱，行人春尽不知还。故园遥在三江外，烟树微茫独倚阑。
明-袁凯-《喜洪山人恕复至》@烟巷鸡鸣曙色开，秋林鹊噪远人回。老夫自扫风前叶，稚子兼锄雨后苔。近市酒浆浑易得，傍溪鱼蟹亦须来。鸥边野水明如镜，更坐寒山共一杯。
明-袁凯-《京师归至丹阳逢侯生大醉》@白下西风吹夜凉，五湖秋草着微霜。千家砧杵初凌乱，独客关山正渺茫。归去定应残腊尽，飘零犹幸此身强。丹阳郭里盈樽酒，且为侯芭发醉狂。
明-袁凯-《归来》@淮甸西风送客归，江潭落木正飞飞。屋边鹳鹤鸣高垤，道上狐狸笑弊衣。濯足每嫌秋岸冷，摊书还趁夕光微。倦游季子真相似，独有贤妻肯下机。
明-袁凯-《郭外寄王录事》@白鸥黄鸟动春声，绿树清波称晚晴。何用城中走尘土，只消江上过清明。深村浊酒还堪醉，野老狂歌亦有情。寄语东门王录事，底须辛苦过平生。
明-袁凯-《过黄耳墓有感（陆士衡在洛被祸时，寄书犬也》@黄耳墓前春日迟，柳条花萼正参差。多才已逐浮云去，异物犹令后代思。顾养有恩终不背，交游何事独相欺。春风绿酒人皆醉，落日孤舟自咏诗。
明-袁凯-《春日溪上谩书》@白发何烦试鹖冠，清江久欲把渔竿。涓涓浊酒须成醉，袅袅晴花已倦看。不忍燕莺频往复，且留鸥鹭与盘桓。东家野老浑知我，日日相过却自欢。
明-袁凯-《赋黄叶渔村》@泽国西风霜树多，萧条茅屋倚江波。家人酒馔兼虾菜，野老衣裳杂芰荷。东海任公时问信，沧浪孺子亦来歌。白鸥亦有忘机意，清影相看奈尔何。
明-袁凯-《怀曾彦鲁》@不见曾公白发侵，酒杯棋局最关心。年华冉冉情何限，江海悠悠水正深。欲买小舟随雁去，便从幽壑听龙吟。明年春满长洲苑，拄杖穿花处处寻。
明-袁凯-《咏溪上所栽桃》@桃树移栽近浅沙，呼儿插竹护欹斜。秋来拟吃垂垂实，春到还看浩浩花。旋置酒旗深处挂，更将渔艇密边遮。老夫未是文章手，故少新诗对客夸。
明-袁凯-《寄题马氏草堂兼柬黄二秀才》@江上草堂风物幽，江花红白满汀洲。鸣鸠呼妇东西去，麋鹿将儿远近游。已有轩窗成晚趣，更无舟楫散春愁。东林早晚樱桃熟，应与黄香数劝酬。
明-袁凯-《江上樱桃甚盛而予寓所无有忽苏城友人惠一大》@野店荒蹊红满枝，暖烟微雨共离披。忽思西蜀匀圆颗，正值东吴远送时。老子细看方自讶，儿童惊喜欲成痴。拾遗门下曾沾赐，此日飘蓬也赋诗。
明-袁凯-《得马叟书作此远寄》@洛阳马叟世称贤，童稚相看四十年。只道诗名传宇内，宁知酒债满江边。蓬蒿久没扬雄宅，虾菜聊随范蠡船。此日将书付归雁，不胜清泪湿吴笺。
明-袁凯-《浦上寓所》@我有茅堂南浦浔，回岗千尺昼阴阴。繁花映带墟烟密，弱竹留连海气深。寂寂轩窗惟鸟下，萧萧风雨亦龙吟。东家野老犹淳朴，酒熟瓜香数见寻。
明-袁凯-《横溪寓所》@高林深竹气冥冥，野色波光更满停草阁雨晴鸣翡翠，花畦风暖入蜻蜓。书成已与山公绝，赋就惟教阿买听。犹未忘情是杯酒，尚烦邻里致盆瓶。
明-袁凯-《饮谢氏东园》@谢氏池台多好春，风帘水槛不凝尘。千钟绿酒能留客，满树黄鹂更可人。蝶翅乍惊歌扇远，柳花轻触舞衣频。醉余荡桨城东去，正值南湖月色新。
明-袁凯-《次圭法师过金秀才隐居（二首）》@墟里人家烟雾深，背冈茅屋自阴阴。不愁逸竹妨嘉谷，自爱繁枝集众禽。田父耰锄时得借，渔人舟楫莫相寻。旧开鸡犬桃源里，仿佛溪边花树林。¤
明-袁凯-《次圭法师过金秀才隐居（二首）》@幽人读书黄浦上，萧条茅屋倚溪傍。霜沾木叶深深赤，潮杂溪流混混黄。旁舍杯盘多芋栗，秋园门巷亦馨香。为语当时仲长统，输君清旷自徜徉。程孟阳曰：“金、元人亦多学杜，未有如此翁之自然者。妙在旷达，较刘青田尚多着意。”
明-袁凯-《清明独坐》@花柳千家郭外村，老夫官屋近荒园。晴林渺渺浮云气，细草油油叠浪痕。川上画船争载酒，烟中长笛自销魂。暮年况复追游倦，落日泥墙独闭门。
明-袁凯-《次广西省朱郎中熙见寄韵（二首）》@万里苍梧入望长，薇垣新治日馨香。已知南去无鸮獍，更拟西郊听凤凰。谈笑定应多暇日，羁縻况复有成章。幕中还试钟王帖，书遍阑干叶上霜。¤
明-袁凯-《次广西省朱郎中熙见寄韵（二首）》@衡阳南去与天长，荔子红椒处处香。明月关门无虎豹，清风台阁有鸾凰。包茅已入皆三脊，卉服新成有九章。幕下文书自稀少，醉余崖蜜啖红霜。
明-袁凯-《次方明谦指挥海上筑城韵（二首）》@城堞遥连北斗斜，岛夷从此识中华。诸侯幕府多春酒，上将歌谣杂暮笳。别去几时还下榻，兴来何日欲乘楂。为报安期头白尽，更烦重觅枣如瓜。¤
明-袁凯-《次方明谦指挥海上筑城韵（二首）》@旗影翩翩整复斜，中天星月动光华。千群貔虎方屯戍，万里鱼龙听鼓笳。圣主自多开国老，小夷休恃上天槎。却烦上将频思念，时问东门二亩瓜。
明-袁凯-《偕黄叔明王元吉钱伯云张梦辰金彦振元夕观灯》@七人四百九十岁，吴家堂上看花灯。皓首庞眉方满坐，金杯玉碗出清冰。三寸黄柑浑似蜜，百壶春酒况如渑。今日相逢总知己，老夫欢喜欲飞腾。
明-袁凯-《京师得家书》@江水一千里，家书十五行。行行无别语，只道早还乡。
明-袁凯-《寄家书》@白发时时脱，青山处处同。人行千里外，书到五湖东。
明-袁凯-《龙江夜行》@细雨过江头，孤篷夜未休。归心与烟浪，相逐下扬州。
明-袁凯-《江上（二首）》@野屋藏春树，江堤倚暮花。买鱼留楚客，沽酒问吴娃。
明-袁凯-《江上（二首）》@日暮江风急，江花水上飞。吴船三十丈，载得夕阳归。
明-袁凯-《无题（五首）》@门外青青草，今年更觉深。前时玉钗堕，侍婢不能寻。
明-袁凯-《无题（五首）》@海内虽无事，朝中有谏书。大家犹未省，不敢候羊车。
明-袁凯-《无题（五首）》@羊车行乐处，歌吹隔萧墙。赖有邻房女，时来说故乡。
明-袁凯-《无题（五首）》@月落长门去，千门夜色浓。梦间无限乐，不道在宫中。
明-袁凯-《无题（五首）》@春衣裁剪罢，密叶间秾花。缝到鸳鸯处，行行线脚斜。
明-袁凯-《新烟》@覆堤初冉冉，渡水尚迟迟。一树梨花色，犹能似旧时。
明-袁凯-《新水》@柳外朝朝雨，平添过旧痕。往时桃叶渡，今日更销魂。
明-袁凯-《新燕》@乍拂芳池远，还窥绣幕重。莫将花片蹴，飞舞满筵中。
明-袁凯-《新草》@水边春尚浅，沙际叶才穿。拾翠双双女，迢迢度碧烟。
明-袁凯-《新莺》@芳树何年到，西园梦里惊。不须重听汝，只是旧时声。
明-袁凯-《新柳》@浅色初含雨，轻阴未过池。黄昏画楼畔，最是断肠时。
明-袁凯-《新蝶》@怯露依芳蕙，惊风入绣帏。莫将罗扇扑，更待满园飞。
明-袁凯-《新月》@既从碧云上，复傍绮窗移。愿得长如此，教人学画眉。
明-袁凯-《江上（二首）》@北固城头夜雨，西津渡口烟波。白发人人自老，青山处处还多。
明-袁凯-《江上（二首）》@山下旌旗闪闪，江边杨柳依依。骑马将军远戍，吹笛渔翁醉归。
明-袁凯-《淮安道中》@山阳城中细雨，广陵堤上飞花。估客时时吹笛，行人处处思家。
明-袁凯-《郊居（三首）》@西舍槽头溜溜，南园鸟弄关关。数觥香醪独酌，一树梨花半残。
明-袁凯-《郊居（三首）》@日转花阴傍户，雨余山色沿堤。一双蝴蝶对舞，几个莺儿乱啼。
明-袁凯-《郊居（三首）》@荒园处处闲步，小阁时时燕居。阮籍惟思饮酒，嵇康最懒读书。
明-袁凯-《闲步（二首）》@春园偶尔独往，晚径萧然自还。芳草烟中冉冉，落花风外斑斑。
明-袁凯-《闲步（二首）》@半雨半晴天气，半开半落山花。半醉半醒游客，半村半郭人家。
明-袁凯-《南京口号（五首）》@君王观阙倚天开，画出金山复壮哉。率土再瞻龙虎气，高台还见凤凰来。
明-袁凯-《南京口号（五首）》@程孟阳云：“直学李、杜，天机豪放，他人不能及。”圣帝明王德业尊，亲为清庙国西门。皇心自是超前古，况复贻谋及后昆。¤
明-袁凯-《南京口号（五首）》@放牛归马净尘埃，地北天南道路开。火鸡驯象时时贡，不数周家白雉来。
明-袁凯-《南京口号（五首）》@春雨初晴霁色开，天街风雨少尘埃。白面郎官调御马，双双骑过午门来。
明-袁凯-《南京口号（五首）》@驾出东南正好春，山中草木更精神。扬雄老去才情减，羞见新来献赋人。
明-袁凯-《即事（二首）》@洛阳大贾爱名姬，富乐园中饮酒归。千步长廊好骑马，不愁春雨夜沾衣。
明-袁凯-《即事（二首）》@天街酒好不须言，弦管春风处处喧。旧传北地鸣珂巷，得似南京富乐园。
明-袁凯-《石头城晚望》@落日依依下石头，乱云东望是苏州。人间何似归心切，独有春江不断流。
明-袁凯-《题龙江酒家（二首）》@金陵美酒玉光浮，父老相传最解愁。安得身无官府事，长年高卧竺家楼。
明-袁凯-《题龙江酒家（二首）》@江上青帘映白沙，垆头美酒玉无暇。李白当年曾醉此，桃花落尽不思家。
明-袁凯-《朝天宫观方道士所画三山图（三首）》@东流弱水不胜尘，汉武楼台空自陈。欲借横江孤鹤去，须凭南岳魏夫人。
明-袁凯-《朝天宫观方道士所画三山图（三首）》@巨鱼出没浪波腥，东望三山路杳冥。安得秦皇射蛟手，为操强弩下沧溟。
明-袁凯-《朝天宫观方道士所画三山图（三首）》@方壶少小学为仙，笔底三山岂偶然。见说麻姑头总白，不知何用得长年。
明-袁凯-《扬州逢李十二衍（二首）》@与子相逢俱少年，东吴城郭酒如川。如今白发知多少，风雨扬州共被眠。
明-袁凯-《扬州逢李十二衍（二首）》@最忆东家《水调》声，花前檀板杂流莺。此时我醉君犹醒，舞到梧桐白露生。
明-袁凯-《重过黄渡有感》@马家宅畔无乔木，徐氏门前芳草多。留得白头渔父在，年年长笛送沧波。
明-袁凯-《淮西夜坐》@萧萧风雨满关河，酒尽西楼听雁过。莫怪行人白头尽，异乡秋色不胜多。
明-袁凯-《李陵泣别图》@上林木落雁南飞，万里萧条使节归。犹有交情两行泪，西风吹上汉臣衣。
明-袁凯-《客中夜坐》@落叶萧萧淮水长，故园归路更微茫。一声新雁三更雨，何处行人不断肠。
明-袁凯-《城西送邓生》@千山风雪正霏霏，君去金陵几日归。凤凰台上还吹笛，东望沧溟泪满衣。
明-袁凯-《夜至瓜洲》@瓜洲人家灯火微，瓜洲波上行人希敲门买得双清酒，船在西陵逆浪归。
明-袁凯-《寄三江王六秀才》@沧洲荷屋晚秋时，橘柚青黄满户垂。安得扁舟趁潮去，醉看江雨散轻丝。
明-袁凯-《调郑老》@郑老曾为前代官，江湖相见独饥寒。不道夜深霜露重，犹将玉笛倚阑干。
明-袁凯-《送郑老归襄阳》@我爱襄阳老郑虔，高楼吹笛动秋烟。他时若有平安信，即寄江东估客船。
明-袁凯-《淮东逢张十二信》@少年追逐共西东，吴迈文章马亮弓。一自干戈零落尽，白头淮海独相逢。
明-袁凯-《观沙鸥》@门外群鸥我所知，终朝相见不相离。借尔桥东杨柳岸，明年春日更添儿。
明-袁凯-《江上寄严八》@一春不见严夫子，底事城中不肯还？门外白鸥三万个，几时相对绿波间？
明-袁凯-《江上寄书》@湘南估客发西津，东入姑苏花正春。独有相思数行字，欲从江海问情人。
明-袁凯-《醉书壁》@芙蓉花开满高岸，还如杜老蜀江边。田夫野客频来看，白酒黄鸡不用钱。
明-袁凯-《忆南湖（二首）》@我忆南湖春酒香，百钱亦可解愁肠。湖头白藕犹堪爱，正似佳人玉臂长。
明-袁凯-《忆南湖（二首）》@南湖沈叟爱吟诗，诗似当年杜牧之。一日干戈不相见，令人双鬓欲成丝。
明-袁凯-《浦口竹枝》@浦上荷花生紫烟，吴姬酒肆近人船。更将荷叶包鱼蟹，老死江南不怨天。
明-袁凯-《寄瓢斋》@不见瓢斋心自苦，金陵又复上金华。茫茫春草兼春水，肠断东风日易斜。
明-袁凯-《访张道士题壁》@道士门前春日温，千重碧草睡鹅群。山风忽送桃花雨，湿遍床头白练裙。
明-袁凯-《归来》@京国归来老更穷，短衣萧瑟怕秋风。不知饥饿填沟壑，日日吟哦江水东。
明-袁凯-《寄钱彦德》@故人别我山东去，千里长淮复大河。此日题诗付儿子，白头清泪不胜多。
明-袁凯-《灌园》@荒陂渺渺接连筒，葱叶青青芥叶红。不道虞卿著书手，白头衣食野人同。
明-袁凯-《送王御史东海监散灶丁工本》@王郎五月赴盐亭，十丈官船酒满瓶。稍待凉风吹木叶，老夫东下看沧溟。
明-袁凯-《赠歌舞女童》@漳河女子荐良童，名在先朝乐部中。记得教坊新队子，江南江北舞春风。
明-袁凯-《己未九日对菊大醉戏作四首（洪武十二年）》@遮莫邻家酒已无，教儿更往远村沽。老夫强健如平日，醉过三更不要扶。
明-袁凯-《己未九日对菊大醉戏作四首（洪武十二年）》@只今何处无黄菊，醉着茅茨有几人？贤妇稍能知此意，杀鸡为黍莫辞贫
明-袁凯-《己未九日对菊大醉戏作四首（洪武十二年）》@纵道今年杼轴贫，乃翁才力不超群。明朝若卖《长门赋》，还尔黄金一百斤。
明-袁凯-《风雨宿萧山》@东来山郭晚秋时，白酒黄柑兴不衰。欲倩山阴王逸少，为书风雨渡江诗。
明-袁凯-《送贺九成归浙东兼简王若水》@贺老秋来忆鉴湖，荷花杨柳正扶疏。西过钱塘见王宰，东门今少种瓜图。
明-袁凯-《瓜步夜泊》@千里长江雨乍晴，江头灯火夜深明。为报高楼莫吹笛，故园东望不胜情。
明-袁凯-《江上逢郑老》@郑老形容今已衰，江头相见涕涟洏。自说琴书零落尽，独余吹笛似桓伊。
明-袁凯-《题老蛟化江叟吹笛图》@吴头楚尾老髯翁，千里烟波有故宫。日暮江亭不归去，犹将玉笛倚秋风。
明-袁凯-《城西送邓生》@东望沧溟涕泗垂，闺中少妇亦沾衣。他时若有相思字，只寄春江燕子归。
明-袁凯-《登阁》@木落淮南秋色空，闲登高阁送归鸿。白头老妇痴儿女，尽在萧条望眼中。
明-袁凯-《调王生》@门外桃花落渐多，一双新燕又来过。寄语城东王贡士，今年春酒味如何？
明-袁凯-《题妓展僧僧像》@不见秋娘今几年，水光山色自悠然。月明楼上天如水，犹忆《梁州》第四弦。
明-袁凯-《寄顾文昭》@最忆顾家池水湄，千株苔石坐题诗。如今又是三年别，白发萧萧只怕垂。
明-袁凯-《过浔阳》@夜泊浔阳江上沙，扁舟何处载琵琶。西风不管水流去，依旧满汀开荻花。
明-袁凯-《诸公携酒苏台饯别醉归海上作此奉谢》@吴王洲上百花开，花下人人劝酒杯。醉卧春江三百里，不知月过海门来。
明-袁时选-《屠纬真挽词二首》@眼前泡影总堪伤，佞佛祈仙亦渺茫。啸馆未残经宿火，夜台先度五更霜。优昙证偈惊秋早，鹤驭传书恨海长。从此英雄俱撒手，寝门一哭泪千行。¤
明-袁时选-《屠纬真挽词二首》@风流曾遣俗人猜，几掷千金散草莱。幸舍无鱼人欲去，翟门有雀客空来。雨昏黄犊穿荒冢，月冷青娥罢舞台。《玉树》、《柘枝》今谱尽，到头《薤露》为谁哀。
明-袁廷玉-《题张得中江村书屋》@一江流水绕村长，烟树依微带夕阳。不是季真湖上宅，定应子美瀼西堂。闭门读《易》潮平岸，刻烛吟诗酒满觞。他日东归访幽胜，瑶琴为我奏清商。
明-袁炜-《冬夜院中斋宿》@玉堂清接禁城阴，庭树萧萧夜气森。院静风回霜柝近，檐虚星映雪阶深。窗含残烛摇空影，鸟警寒枝杂众音。咫尺天南云缥缈，瑶坛应候翠华临。
明-袁炜-《冬日过朝天宫》@萧瑟严宫万木稀，下方炉定冻烟微。风将云磬随行佩，松漏冰花著羽衣。北市无喧知地迥，西山渐染觉春归。老年数欲寻玄理，不但朝仪叩此扉。
明-袁养福-《寄陈原性》@漫客狂游去不归，柳深江碧莫春时。十年客梦连宵雨，万里山行满箧诗。南浦草多离恨远，青楼人去雁来迟。何妨脱却风尘吏，日日街头醉似泥。
明-袁昭旸-《同陆明府过阳山访漳河岳山人》@泛舟入西山，炎景照南陆。梅霖歇崇冈，积润含林麓。挈徒过修坂，访友臻空谷。川薄阳已微，烟霏忽丛竹。石窦注清冷，云萝覆岩屋。庖人馈鲜鲤，童子进鼎泬。翰墨情所投，令人发深穆。兹会难再洽，艮趾兰堂宿。
明-袁昭旸-《咏阳山草堂竹赠漳河岳山人》@草堂正倚阳山曲，袅袅琅玕涧水浔。风坞箨辞同藓碧，云林梢长接空阴。雨晴帘卷秋如许，日午开尊暑不侵。过客留连盘石坐，求羊应许更攀寻。
明-袁昭旸-《寄友客北都》@高卧沧洲惊岁晚，幽栖白画自闲情。山中麋鹿逢人惯，树底鸥凫戏浪轻。修竹苍苍风阁倚，浮云片片野堂明。故人冀北伤千里，忽听关河朔雁声。
明-袁袠-《大驾视牲南郊》@大路调仙驭，朱旗列禁城。帝牛三月系，田烛九衢明。日并龙旒出，山将彩旄迎。横汾卑汉咏，禋祀秉皇情。
明-袁袠-《大明门候驾》@虎旅驱中道，钩陈警六飞。圜丘群望毕，宣室受釐归。旭日迎芝盖，晴云拂羽旂。笙歌前路拥，拜舞接光辉。
明-袁袠-《自柳至平乐书所见（四首）》@象郡极萧条，宾州颇沃饶。趁虚多丑女，互市半良猺。箬裹槟榔贵，花妆茉莉娇。愬轩叨使者，异俗采风谣。¤
明-袁袠-《自柳至平乐书所见（四首）》@藤峡韩丞绩，昆仑狄帅功。左江仍略定，八寨未全通。舞剑狼家健，弯弧达舍雄。卢苏谁养寇，何事枉姚公。¤
明-袁袠-《自柳至平乐书所见（四首）》@郁白方言似，浔梧瘴气赊。蚺蛇晴挂树，射蜮昼含沙。屋覆湘君竹，山红蜀帝花。《夷坚》收未尽，《博物》待张华。¤
明-袁袠-《自柳至平乐书所见（四首）》@昭平滩险恶，最险是龙头。药弩弦齐彀，铜刀鞘屡抽。红巾翻把隘，白昼竞钩舟。倘得山韩将，狐群岂足忧。
明-袁袠-《杨花》@点点飘仍聚，盈盈密更稀。轻窥朱幌入，乱绕玉窗飞。雪作漫天舞，春从归。章台无限恨，零落竟谁依。
明-袁袠-《燕》@最爱堂前燕，高飞忽复低。趁风穿柳絮，冒雨掠花泥。帘影朝双舞，梁尘晚并栖。绿窗离思切，肠断各东西。
明-袁袠-《秋兴二首》@金陵自古帝王都，太祖开基孕宝符。王气千年盘日月，山河百二拥荆吴。宫城曲抱秦淮水，寝殿平临玄武湖。寂寞遗弓龙去远，宸游今日自欢娱。¤
明-袁袠-《秋兴二首》@仙仗行宫旧内居，花间往往驻鸾舆。徒闻汉帝横汾曲，不见长卿谏猎书。天子射蛟开水殿，奚官牧马遍郊墟。蒹葭苜蓿秋无限，怅望烟云万里余。
明-袁袠-《长干曲》@停桡暗相语，妾在长干住。郎亦秣陵人，便可同舟去。
明-袁袠-《西芦词》@秋雁集复飞，寒潮明更灭。日暮风起时，芦子花如雪。
明-袁袠-《金陵歌》@夹岸垂杨起画楼，秦淮烟浪接天流。朝朝桂桨来江口，夜夜兰灯集渡头。
明-袁袠-《金陵歌》@花发台城苑殿荒，六朝遗事使人伤。翠华想像宸游处，碧草萋萋辇路长。
明-袁中道-《入城道中》@山北山南自隐藏，闲心又逐马蹄忙。绿禾畦里流声细，青草湖边雨气香。柳市特来寻万子，柴车到处指何郎。春深剩有繁华地，处处东风发练棠。
明-袁中道-《武昌坐李龙潭邸中》@比来三食武昌鱼，今日重留静者居。我有弟兄皆慕道，君多任侠独怜予。尊前鹦鹉人如在，楼上元龙傲不除。芳草封天波似雪，卷帘对雨读新书。
明-袁中道-《郢中游春曲二首》@总以堂堂去，何容缓缓归。隔溪莺对语，掠水燕双飞。野草香沾屐，修篁翠湿衣。山花一树好，游女采来稀。¤
明-袁中道-《郢中游春曲二首》@春在画桥头，殷红照碧流。几回看去马，一笑荡轻舟。夜月梨花梦，春风燕子愁。愿为原上草，岁岁藉芳游。
明-袁中道-《绣林阻风远望》@雨中新柳净江头，燕子穿花立钓舟。东去湖湘多大泽，春来天地少安流。南平驿路何时尽，北渚风烟渺自愁。石壁沉沉收落日，一痕渔火动沙洲。
明-袁中道-《阻风登晴川阁予两渡游此皆以不第归》@苦向白头浪里行，青山也识旧书生。相逢谁胜黄江夏，不死差强皛正平。天外云山金口驿，雨中杨柳武昌城。汉滨父老今安在，只合依他隐姓名。
明-袁中道-《麻城道中二首》@天雨乍霁云乍折，马首诸山齐献碧。崒峍突兀何处峰，淡鸦鲜妍可怜色。长途遥遥无止息，北风夜起转愁绝。马铃当当送残日，乌鸦千点古坟侧。我有新愁写不得，山骨鳞鳞忽起脊，中间尺余马蹄迹。只道山石碎马啼，谁知马啼能穿石。莫言此石太辛苦，南山石阅北邙土。石深一寸土无数，马上儿郎方笑语。
明-袁中道-《咏怀四首》@大堤有垂杨，郁郁垂新绿。北风一以至，苍然换故木。四时递推迁，时光亦何速。人生贵适意，胡乃自局促。欢娱极欢娱，声色穷情欲。寂寞寄寂寞，被发入空谷。胡为逐红尘，泛泛复碌碌。¤
明-袁中道-《咏怀四首》@陇山有佳木，采之以为船。隆隆若浮屋，轩窗开两偏。粉壁团扇洁，绣柱水龙蟠。中设棐木几，书史列其间。茶铛与酒臼，一一皆精妍。歌童四五人，鼓吹一部全。囊中何所有，丝串十万钱。已饶清美酒，更办四时鲜。携我同心友，发自沙市边。遇山蹑芳屐，逢花开绮筵。广陵玩琼花，中泠吸清泉。洞庭七十二，处处尽追攀。兴尽方移去，否则复留连。无日不欢宴，如此卒余年。¤
明-袁中道-《咏怀四首》@大运无终尽，细柳不常灼。金樽盛美酒，郁郁胡不乐。以手摸头颅，隆隆一具骨。暂时属我身，谁知非我物。转盼忽如电，微躯戢一木。乌鸦鸣其上，青蛙叫其足。白蚁如白粲，行行相蚀驳。¤
明-袁中道-《咏怀四首》@世道交相丧，忠义递代出。累累矜名子，祸来空叹息。事机多倚伏，藏身亦何拙。人皆种香兰，我独种荆棘。香兰有人锄，荆棘老道侧。
明-袁中道-《小竹林赠别傅叔睿》@鹿床深处且从容，吾子风流不易逢。张绪通身如嫩柳，谢郎五字似芙蓉。月来池上花光净，雨过园林竹露浓。若使前生非大士，如何一见问空宗。
明-袁中道-《初逢中郎真州》@龙子抛残豆，鹓雏厌故枝。有官君尚弃，失路我何悲。月下诗千首，花前酒一卮。飘零终不恨，同气足相知。
明-袁中道-《读子瞻集书呈中郎》@登朝便与祸相粘，尘世功名到底甜。直到海南天尽处，桄榔树下忆陶潜。
明-袁中道-《述别为丘长孺》@哀哀一孤鸿，飞急向东逝。伤哉金石交，三载乃相遇。相遇能几何，一见不复双。子尚滞西陵，我遂往銮江。銮江不忍别，复有摄山行。摄山不忍别，逐子至冶城。冶城不忍别，十日淹江头。饮子清泠酒，卧子木兰舟。酸心一夜风，举目三千路。别矣可奈何，含泪入城去。
明-袁中道-《赠别梅子马督木北上》@名士安卑官，居然有狂意。入甲岂非龙，何必垂天翅。祝融不受职，朝廷多灾异。我上救时策，官不录一字。书生徒苦心，报国恨无地。今尔督木来，勾当公家事。奔走莫云劳，小大皆朝吏。十月茱萸湾，相牵同一醉。官散束縳轻，何妨入酒肆。一倾三百杯，陶然卧垆次。万里从兹行，天风卷雪至。
明-袁中道-《美人临镜》@薤叶依稀印，香绳取次松。睡眸犹少力，酒晕不销浓。髻就山争出，眉成月又重。若非形与影，未必肯相容。
明-袁中道-《诸陵月下送潘尚宝二首》@野客无名隶奉常，朱藤皂帽踏清光。石桥印月深深雪，松鬛摇风暗暗香。官道马嘶灯火密，长陵钟动履声忙。祠臣谁带烟霞气，白发鬖鬖尚玺郎。¤
明-袁中道-《诸陵月下送潘尚宝二首》@泉声碎碎鸟关关，并马林中也自闲。一缕霜光明御道，万重枝影暗深山。笑谭皆是天人际，交谊宁居季孟间。莫叹鼎湖龙去久，丹台君是旧仙班。
明-袁中道-《暮春长安郊游二音》@暮春春始遍长安，杨柳青青拂水端。若似江南春太早，而今那得嫩条看。
明-袁中道-《暮春长安郊游二音》@水亭箕坐两三人，湖面晶晶柳带新。夜色远来休道去，忍将白水换红尘。
明-袁中道-《得胜门净业寺看水同黄慎轩兄弟》@南人得水便忘忧，两日三番水际游。花露沾衣浓似雨，潭风著面冷如秋。拖莎带荇流何急，掷雁抛凫浪未休。天外画桥桥上柳，祇疑身在望湖楼。
明-袁中道-《高梁桥》@觅寺休辞远，逢僧不厌多。一泓春水疾，十里柳风和。香雾迷车骑，花枝耀绮罗。半生尘士胃，涤浣赖清波。
明-袁中道-《西游》@湾环穷野径，忽到水中央。唼雨鱼儿集，梢波燕子忙。马来沙耀雪，人坐草粘香。为爱溪流急，移尊向石梁。
明-袁中道-《晨起》@醉境直连梦，朦胧暗自猜。行阶方识雨，讯客始知雷。湿柳数声滴，泫花一朵开。向人曾乞竹，宜趁此时栽。
明-袁中道-《长安道上醉归》@天街十里雾濛濛，醉后依稀似梦中。栖树寒鸦一背月，恋槽归马四蹄风。棕榈暗暗藏禅寺，铃柝沉沉护汉宫。讯罢驺人无一事，流星如火耀晴空。
明-袁中道-《别顾太史开雍时册封周藩取道回吴》@细雨沾长道，垂条湿去旌。时平天使贵，官泠客装轻。泛月来沙海，踏花渡柳城。风尘还着眼，亦自有侯嬴。
明-袁中道-《送丘长孺南还二首》@文人情性武人装，闹带花衫大羽囊。鬻宅典田重出塞，臂鹰牵犬复还乡。身穿通邑千人看，马度秋原百鸟藏。莫向前途久留滞，吴姬酿酒待君尝。¤
明-袁中道-《送丘长孺南还二首》@仗君为我解愁肠，九夏销来闪电光。梵寺看花三日雨，射堂蹋月五更霜。谭宵彻晓宁辞倦，醉死重生不计场。令日飘零南北去，梦魂常绕紫游缰。
明-袁中道-《西陵别慎轩居士还蜀》@霜枫如雨洒征衣，胜侣而今会渐稀。帝子已安仙客去，鹤群无主道人归。湾湾水学蚕头法，片片云呈麈尾机。不是倚门亲在舍，西陵那忍遽分飞。
明-袁中道-《入村》@出郭方知雾，登舟始辨风。水生虾眼赤，霞过雁翎红。浣渚喧游女，芦洲息钓翁。人家苍翠里，鲜艳一枝枫。
明-袁中道-《蜺蕣谷暑中即事》@只许山僧对此君，柴门久已断人群。梅花奥里孤筇至，不是寒灰是冷云。
明-袁中道-《七夕同彭长卿中郎》@清谈闲送可怜宵，竹户斜通宛转桥。白水青林秋澹澹，好风凉月夜萧萧。贫来冶客伤时序，老去诗人怨寂寥。惊鸟不鸣更漏静，如闻银浦弄轻潮。
明-袁中道-《别陈孝廉》@同是萧条易水年，两人幕府共床眠。山游且学邹从事，米价难支白乐天。杯里杨花胡地雪，梦中芳草锦城烟。陆郎已上班骓去，带草离离伴郑玄。
明-袁中道-《投赠太保蹇令公六首》@三朝元老帝长城，胸贮雄边百万兵。太尉领军陪汉相，上公分陕护周京。卿云不散投戈色，夜雨犹闻洗甲声。白袷青编无一事，萧然还是旧书生。¤
明-袁中道-《投赠太保蹇令公六首》@天家锁钥重渔阳，亲遣元臣镇塞荒。白羽扇中麾属国，青油幕底拜降王。莺花暖送千门雨，介胄寒生六月霜。身事累朝关社稷，中宵私语跪焚香。¤
明-袁中道-《投赠太保蹇令公六首》@寒北重欣借寇君，琵琶曲里奏功勋。校书百帖高连屋，种柳千行翠入云。鲁国到门诸弟子，渔阳回席旧将军。太干销尽干戈气，闲却袁家倚马文。¤
明-袁中道-《投赠太保蹇令公六首》@早年节钺便登坛，历尽羊肠几百盘。怒掷千金酋长哭，密诛三校悍兵安。梧楸局外吹毛易，剑戟林中任事难。白发老臣忧世道，艰危未必是呼韩。¤
明-袁中道-《投赠太保蹇令公六首》@戟枝入树带春莺，坐看边烽雨后清。万卷每同袁伯业，千杯不让郑康成。山程易逐登临屐，月夜常闻函道声。止恐三台虚上相，尚书尺一要来迎。¤
明-袁中道-《投赠太保蹇令公六首》@屹然全似鲁灵光，虎跱龙蹯狐兔藏。处世心同羊叔子，立朝岁比郭汾阳。止将文酒销戎隙，懒把笙歌贮画堂。拟报国恩归未得，梦中常到午桥庄。
明-袁中道-《感怀诗五首》@步出居庸关，水石响笙竽。北风震土木，吹石走路衢。蹀躞上谷马，调笑云中姝。囊中何所有，亲笔注《阴符》。马上何所有，腰带五石弧。雁门太守贤，琵琶为客娱。大醉斫案起，一笑捋其须。振衣恒山顶，拭眼望匈奴。惟见沙浩浩，群山向海趋。夜过虎风口，马踏万松株。我有安边策，谭笑靖封狐。上书金商门，傍人笑我迂。¤
明-袁中道-《感怀诗五首》@轻帆止江涯，家山在烟雾。振衣入郭门，城池已非故。朱门涌清波，长堤亘衢路。手携门前柳，亏蔽成高树。道逢小儿子，长揖向阿父。入门眷属惊，猛犬狺狺怒。昔时携手人，大半先朝露。感旧有余悲，叹逝伤情愫。¤
明-袁中道-《感怀诗五首》@山村松树里，欲建三层楼。上层以静息，焚香学薰修。中层贮书籍，松风鸣飕飕。右手净名，左手持庄周。下层贮妓乐，置酒召冶游。四角散名香，中央发清讴。闻歌心已醉，欲去辖先投。房中有小妓，其名唤莫愁。七盘能妙舞，百啭弄珠喉。平时不见客，骄贵坐上头。今日乐莫乐，请出弹箜篌。¤
明-袁中道-《感怀诗五首》@昔时旧酒人，倾尊定酒帅。一吸百余盏，酒徒皆罗拜。是夜月如昼，大堤共于迈。狂歌若奔雷，长江吼滂湃。居民不得眠，亲党皆嗔怪。精悍在面颜，零落旧坛会。回首忆当年，咋指以自戒。¤
明-袁中道-《感怀诗五首》@凤神缘戢羽，麝走为遗香。如何英灵士，耿耿露寒芒。激芃多大韵，抟黍见颠狂。世路虽险巇，藏身亦乖方。山北与山南，白石可为粮。流连尘网中，哀哉罹祸殃。回首伍松乔，谭易析毫茫。惟有聪明泉，流水常汤汤。发言潜宝契，一室开蒙庄。书存人已往，抚卷有余伤。
明-袁中道-《初秋三首》@微凉宿阴林，顿觉烦暑退。登台对清池，过萤停鹤背。静夜发啸歌，邻犬数声吠。¤
明-袁中道-《初秋三首》@台上人正醉，池中鹤正睡。浩露渐深林，鹤惊人亦去。
明-袁中道-《初秋三首》@水气抱柴扉，林阴夜凛冽。风至如有人，芭蕉一声裂。暗暗梅花廊，残月如凝雪。
明-袁中道-《蒋墅晚发》@宿病尘尘灭，新秋渐渐凉。月寒千亩湿，树暗几家藏。近岫随烟没，良苗带水香。橹柔浑不住，梦里道朱方。
明-袁中道-《九日登中郎沙市宅上三层楼》@满眼伤心处，谁能上此楼。林烟迷蜀道，帆影识吴舟。砚北人何在，江南草又秋。茱萸空到手，欲插泪先流。
明-袁中道-《别汉阳王章甫》@粘天浊浪溅征衣，惊雁那堪两处飞。君为友朋真不薄，我亡兄弟欲何依。乌林浦上殷勤别，青草湖头痛哭归。皓首相庄无异约，入山同采首阳薇。
明-袁中道-《由草市至汉口小河舟中杂咏二首》@陵谷千年变，川原未可分。长湖百里水，中有楚王坟。
明-袁中道-《由草市至汉口小河舟中杂咏二首》@日暮黑云生，且依龙口住。小舟裙作帆，笑语过湖去。
明-袁中道-《汉阳感旧》@泊天白浪净无尘，惟有孤峦塞去津。芳草偏怜衡处士，桃花不梦息夫人。江头鼓枻机全息，汉上题襟迹已陈。屈指光阴今二纪，无情痴泪漫沾襟。
明-袁中道-《再游黄鹤楼》@买看山水兴犹清，闲逐儿童楼上行。窗外钟声大别寺，杯中堞影汉阳城。蜂连建业何曾断，浪接潇湘总未平。小艇犯涛如履地，果然水战利南兵。
明-袁中道-《襄中怀先兄中郎》@五岳同游誓未忘，一藤独往泪千行。青山到处悲王粲，明月曾经照谢庄。苏岭云开浓似黛，湘江春涨沸如汤。寻思旧日经行处，鸟语花飞总断肠。
明-袁中道-《太和山中杂咏》@灵境经年入梦魂，不知何岳更称尊。山为函夏诸丘长，帝是轩辕有道孙。楚泽秦川罗下界，日兄月姊贮天门。晴空万里尘氛净，一缕卿云玉座存。
明-袁中道-《病中漫兴八首》@家计虽贫未夺糈，近来多病遂闲居。抚琴一室山皆响，吮墨频年草似书。自散钵斋供慧鸟，新敷盆藻护文鱼。小劳亦是调身法，雨后园蔬手自锄。¤
明-袁中道-《病中漫兴八首》@山园十亩半新篁，嫁枣疏葵也似忙。岂以心灰分去住，总缘身病决行藏。空阶月洒花枝雪，静夜寒添鹤背霜。歌扇舞裙都委却，那伽妙定一炉香。¤
明-袁中道-《病中漫兴八首》@青苔冷冷照柴扉，也有闲人伴息机。枣柏先生移锡至，烟波老叟掷纶归。玄言不怕知音少，碧落从来赝本稀。燕雀相逢堪自得，懒随黄鹄薄天飞。¤
明-袁中道-《病中漫兴八首》@艳陨芳销春又秋，雁王鹿女共夷犹。偶穿竹叶烟中径，自坐梅花水上楼。冷石烟汀鸥鸟梦，金题玉躞蠹鱼游。亦从药裹关心后，闲却湖边小钓舟。¤
明-袁中道-《病中漫兴八首》@风篁能笑亦能言，玄对经年静掩门。定里空书惩往事，老来梦哭念深恩。雄心已逐烟云散，绮习犹余笔砚存。春水桃花还有兴，一函先达武陵源。¤
明-袁中道-《病中漫兴八首》@麈事何曾挂笑颦，闲时一杖步花茵。无才永定山中计，有病催成道者身。冒雪出云朝絮絮，残霞逗日夜鳞鳞。近来微有安心处，调象如今渐已驯。¤
明-袁中道-《病中漫兴八首》@绿琴入匣任尘封，老去逃人兴转浓。马氏由来讥画虎，叶公原不爱真龙。闲听谷口悬雷瀑，细数山南破墨峰。知己可怜凋丧尽，盘桓空对一株松。¤
明-袁中道-《病中漫兴八首》@世缘终浅道情深，况是头颅老渐侵。白社六时销晚节，《朱陵四择》悟良箴。雕沙画石他生习，点雪消冰近日心。肤骨总宜双淡漠，不妨皓首寄《珠林》。
明-袁中道-《灯下有感》@几同挥麈话无生，青李何妨一寄身。越射陇游悲世路，南箕北斗叹交情。冲风中烛花难结，冻雨侵香穗不成。野老看来存古意，丹鸡白犬缔新盟。
明-袁中道-《园居》@潦草支尘事，闲僧不用邀。闻山皆欲去，爱雪只愁消。春近忙移树，溪平好作桥。诗文三百卷，全似许由瓢。
明-袁中道-《闲步》@舟居翻爱步，三里傍江斜。山雨犹藏树，溪风忽聚花。穿云闲拣石，折柳坐书沙。望望夭桃色，层城一片霞。
明-袁中道-《入村》@好似催耕鸟，逢时一度来。烦心随水息，睡眼得松开。古屋深黄叶，闲窗照紫苔。今年春色晚，池上未舒梅。
明-袁中道-《别须水部日华还朝》@移沙取石贮轻舟，清冷何曾似宦游。春雪歌成辞郢里，梅花落尽别扬州。东风自护桓公树，明月谁登庾信楼。兄弟凋残知己别，枇杷门外泪交流。
明-袁中道-《访苏潜夫于小龙湖赋赠》@畚土添花径，防湖涨柳渠。黄芦亲睡鸭，碧水伴嬉鱼。沼墨如临帖，松鳞验著书。重追宗炳迹，新筑卧游居。
明-袁中道-《居沮漳有怀郡伯吴表海先生》@沮漳江上作渔翁，铃阁犹迟一纸通。白社有心邀范宁，青山无路伴羊公。春风夏雨酣南国，岚字烟书遍渚宫。试看停车亲种柳，于今摇曳大堤东。
明-袁中道-《三湖泛舟》@晚风自送小船行，行过菰蒲乍有声。共指远林猎火起，不知月向此中生。
明-袁中道-《游山偶与客语成句》@逢山即便游，不必匆忙去。四十余年忙，所忙成何事。
明-袁中道-《海淀李戚畹园四首》@满目尘沙塞路蹊，梦魂久已忆山栖。谁知烟水清溪曲，只在天都紫陌西。镇日浮舟穿柳涧，有时调马出花畦。到来宾主纷相失，总似仙源径易迷。¤
明-袁中道-《海淀李戚畹园四首》@沉绿殷红醉晓晖，入林花雨润罗衣。盘云只觉山无蒂，喷雪还疑水有机。遂与江湖争浩淼，可怜原隰总芳菲。何妨携襆同栖宿，烟月留人讵忍归。¤
明-袁中道-《海淀李戚畹园四首》@追随鹭羽到山阿，梓泽兰亭未许过。移得好花通柰苑，引来飞瀑似银河。微风啸彻捎云竹，轻雨香添带露荷。野逸繁华都不碍，才闻灌木又听歌。¤
明-袁中道-《海淀李戚畹园四首》@烟云才见已颠狂，把臂深林趣更长。语鸟自能清热恼，流泉端的洗尘忙。石无甲乙皆呈怪，花有新陈不断香。尺五天边饶洞府，懒随逸少问金堂。
明-袁中道-《宋西宁席上作》@林樾真无暑，追随竟夜留。荷花为麈尾，酒案代游舟。霞布依城寺，烟萦映水楼。主人多胜韵，才子汉通侯。
明-袁中道-《渡黄河》@如雪寒沙千里平，猛风虽尽浪犹惊。草经青女全无色，雁过黄河别有声。骑马久无浮宅梦，倚蓬忽动荡舟情。可怜广武山常在，寂寞谁知竖子名。
明-袁中道-《病余偶成》@身入膻途已二年，铜乌蓄口罢谈禅。浮名应作高官障，多病翻成静者缘。风过蔬畦交薤字，雨清石径盛苔钱。昨宵忽作家园梦，笑上车湖旧钓船。
明-袁中道-《由芜湖入新安道上四首》@春水平田鹭一群，黄花陌上野香薰。若为雨霁犹屯雾，总以松多易染云。洞拂古莎来鹿女，原留新迹过山君。马蹄闲踏萧森影，夜月朝曦两不分。¤
明-袁中道-《由芜湖入新安道上四首》@长途一缕蚀山腰，麕至时逢伐木樵。地僻乍存三两户，溪多何止百千桥。小园处处花相接，远望重重雪未消。半壁已惊千丈落，登峰犹自路迢迢。¤
明-袁中道-《由芜湖入新安道上四首》@几回披叶与穿花，于役登临望已奢。驿路只随晴雪去，山程常被晚云遮。何村不是王官谷，到处堪为处士家。石骨鳞鳞溪练疾，故将竹筏代游槎。¤
明-袁中道-《由芜湖入新安道上四首》@春鸟啼来不谙名，桃花丛里吠尨清。欲登山塔都无路，未见溪河先有声。枣叶几何人亦住，頍头直上马犹行。巉岩满目余阡陌，处处樵苏间耦耕。
明-袁中道-《舟次宿迁闻辽左信送眷属南归示儿子祈年二首》@北风吹水撼孤城，送子南归百感生。白首登朝逢祸乱，黑头失意过清平。尔冲涛浪还湘浦，我逐干戈走帝京。千古袁家称大族，祇缘历代有忠贞。¤
明-袁中道-《舟次宿迁闻辽左信送眷属南归示儿子祈年二首》@牵衣念汝拜频频，骨肉分飞泪满巾。家值萍飘须长子，时当板荡要忠臣。驶波欲逗南归客，寒雁犹怜北去人。不似大苏迁谪日，斜川尚得侍昏晨。
明-袁忠彻-《和实郎中冏竺庵见赠韵》@夕云敛余晖，稍稍归鸟集。清磬林际浮，樵歌峰外急。怀人南斗边，露下银汉湿。瑶草春复生，深山共谁拾。
明-袁忠彻-《题张秋蟾画龙》@张公画龙人不识，笔法远自僧繇得。挂向高堂神鬼惊，恍忽电光飞霹雳。想当渤澥开笔力，元气霖霪浸无极。吐吞雾雨川泽昏，摩荡云雷太阴黑。江翻石转窈莫测，雪涛卷空铜柱仄。洞庭扶桑非尔谁，颠倒沧溟为窟宅。乃知兹图只数尺，坐令万里起古色。何当置我君山湖上之高峰，听此老翁吹铁笛。
明-袁宗-《车遥遥》@车遥遥，天未明。铜龙鼓响霜满城，驱车出门何处行？货多车重牛不进，竹鞭鞭牛牛力尽。车遥遥，不可留。我身愿化车下轮，千里万里从君游。车遥遥，不可止。我身愿化山下石，摧君之车君乃已。
明-袁宗-《题美人春睡图》@东风小院阑干曲，满地梨花涴香玉。金囟昼静燕初闲，火养沉烟一丝绿。美人消瘦桃花肌，春腰玉减一尺围。碧纱帐小蝉翅薄，睡损舞裙金缕衣。绿云盘盘堆枕重，翠滑斜偏小金凤。啼杀流莺唤不醒，风流政作江南梦。槛前芍药吹幽香，隔花玉漏声正长。冶情荡漾收不得，误随蝶过东家墙。东家墙里新妆女，两两三三喧笑语。西亭昨夜烂张筵，烛腻铜盘照歌舞。
明-袁宗-《莫种树》@莫种树，种树枝叶稠。春雨枝枝泣，秋风叶叶愁。
明-袁宗-《夜游曲》@青天云去如平湖，银河界空月明孤。百花飘香柳垂影，千金一刻谁能沽。危城移更起琼箭，华屋向月开铜铺。青丝绾结白玉壶，酒倾凿落金芙蕖。瑶筝冰弦挂银雁，沉水翠缕飞金凫。美人呼来歌鹧鸪，缠头匹锦三斛株。凤皇叫月清可听，杨柳颤风娇欲扶。戏挥樽前铁如意，击碎座上珊瑚珠。梨花风动香玉肤，片片飞舞沾罗襦。杜鹃啼血吻欲枯，青春屈指一半无。井桐哑哑啼老乌，女垣欻见横星枢。金篦插月夜莫徂，楼头画鼓停一枹。相逢萍水皆尘途，忧愤暂变为欢娱。此时不饮胡为乎，素发种种侵头颅。龙铅虎汞总一炉，顾我凡质非仙徒。牙筹在手身忽殂，白璧乌能润黄垆。劝尔痛饮毋踟蹰，醉后笑语从卢胡。更买五斗粉与朱，为我绘作宵游图。
明-袁宗-《晓寒曲》@秋江夜雨芙蓉老，翡翠双飞下红蓼。鲤鱼风起鸿雁悲，彻骨清寒梦魂杳。碧纱如烟隔啼鸟，龟甲屏风香篆小。阿侯白马不归来，被冷鸳鸯洞房晓。
明-袁宗-《铁箫歌》@滇江夜半风雨黑，电火烧空轰霹雳。须臾雨霁波浪恬，江壖脱却苍龙脊。道人骑鲸江上来，见之错愕惊而咍。拾得归来世希罕，土花绣涩生莓苔。上有空星泛宫徵，嶰谷苍莨岂堪比。六丁鼓鞴神功成，百炼金精雪花起。一吹潜蛟舞，载吹嫠妇泣。孤鸾长吟音袅袅，碎玉玲珑真可拾。酒酣为我三复吹，青天行云不敢飞。初如七十二凤声雄雌，又若独茧抽出冰蚕丝。东望蓬莱山，把酒招安期。飘飘清兴不可遏，听君一曲歌我诗。曲终酒尽客且散，西轩月在梨花枝。
明-袁宗-《忆钱塘》@十载飘零客路赊，钱塘无复睹繁华。六桥杨柳林逋墓，一树棠梨苏小家。山径翠舆湖上出，楼船画鼓月中挝。如今纵有金如土，坐听荒城咽暮笳。
明-袁宗-《次铁厓先生和阿春氏春愁诗韵》@日高斗帐朝慵卧，胡蝶双飞绣帘过。庭空花片蜂蜜成，槛落香泥燕巢破。素罗便面题两行，烧药幧头篸一个。清明过却不成妆，梅子枝头豆来大。
明-袁宗-《清明日偶成》@窗下修书寄远人，燕泥时复涴衣巾。东风催下清明雨，莺老花残又一春。
明-袁宗-《春晓口占》@东风剪剪柳毵毵，欲试罗衣尚未堪。怪我春来愁不醒，杏花微雨似江南。
明-袁宗-《江南弄二解》@妾家横塘东，与郎乍相逢。郎来不须问，门外植梧桐。
明-袁宗-《江南弄二解》@妾家横塘西，春花压枝低。绿波净如镜，只着鸳鸯栖。
明-袁宗道-《和东坡歧亭戒杀诗》@三日不饮酒，无异蜗亡汁。一日不食肉，有似鱼离湿。放箸倏已空，一饱竟何得。口腹我所缓，性命彼甚急。浑沌笑蚶鏚，暗弱欺鸡鸭。血色蚀刀碪，腥烟蒸帷幂。不思味报至，铁网火洞赤。一念忏积愆，黑业立化白。譬如遇赦囚，钳铗换冠帻。戒力殒虚空，魔王尽哭泣。世典不戒杀，竺书缝其缺。采毛可荐神，烹葵堪邀客。断杀从此始，无令冤垢集。
明-袁宗道-《咏怀效李白》@人各有一适，汝性何独偏。爱闲亦爱官，讳讥亦讳钱。一心持两端，一身期万全。顾此而失彼，忧愁伤肺肝。人生朝露促，世福谁能兼。裴相岂不达，发白方壮年。北窗高卧人，垂老缺朝飧。良无丘壑贵，安有火食仙。陵谷且难平，稊米宁不然。一毛附马体，安问缺与完。角者夺其齿，飞者不能潜。鹏飞不笑鸴，夔行不爱蚿。尔莫信尔意，两粥拥衾眠。
明-袁宗道-《同惟长舅读唐诗有感》@数卷陈言逐字新，眼前君是赏音人。家家椟玉谁知赝，处处抽龙总忌真。再舍肉黥居易句，重捐金铸浪仙身。一从马粪卮言出，难洗诗家入骨尘。
明-袁宗道-《雪中共惟长舅氏饮酒》@盆梅香里倒清卮，闲听群乌噪冻枝。饱后茶勋真易策，雪中酒戒最难持。垆心香烬灰成字，纸尾书慵笔任欹。共话当年骑竹事，如今双鬓各成丝。
明-袁尊尼-《春暮》@乳燕流莺相和鸣，晓风吹满送春声。桃花落尽千溪暖，柳絮飞残几树轻。紫陌青骢回首恨，朱帘粉面断肠情。少年已去如无及，为语游丝莫谩萦。
明-源际-《偶题竹上》@冷翠何冥密，幽寻独坐时。扉开流水过，风静到云迟。懒性知终弃，虚心幸自持。偶然吟未稳，清响动高枝。
明-月庵原公-《次沈陶庵题石田有竹庄韵》@卜得幽居地势偏，风光别是一山川。白鸥新水钩帘外，乌目斜阳拄颊边。绕屋比邻留野竹，清心琴筑倚寒泉。隔溪西崦禅林近，尝听钟声出暮烟。
明-月川澄公-《不二楼》@谈经人在翠微中，缥缈烟霏隔几重。欲寄此心无可托，长随片月挂西峰。
明-月潭德公-《弃讲归云栖修净业（二首）》@客途终日忆归山，今得重来岂等闲。万别千差俱屏却，一轮落照梦魂间。
明-月潭德公-《弃讲归云栖修净业（二首）》@百城烟水少司南，四十无闻又过三。却忆莲花池上客，松声月色好同参。
明-月潭德公-《答蔡五岳见访》@闲将祖意问臞僧，拟踏须弥顶上行。无句可酬留偈客，半峰花雨一声莺。
明-月舟明公-《次沈陶庵题石田有竹庄韵》@东林烟月旧松萝，无复君来对酒歌。千个芭蕉万竿竹，相思一夜雨声多。
明-岳岱-《咏怀七首》@涂山会诸侯，万国呈玉帛。河精授图谶，开导由积石。洪水势方割，底定于震泽。神功敷宇宙，厥民得稼穑。恭惟我太祖，天授神圣德。神文迈三五，圣武靖南北。唐宋岂无君，中原受胡厄。礼乐今再新，臣黎返故宅。誓雪百王耻，乾坤重开辟。黄帝殄蚩尤，周武诛纣逆。二帝不足言，千古功无极。征文并《禹谟》，亿万膺天历。¤
明-岳岱-《咏怀七首》@郊外春风寒，寒梅花正吐。寻花绕树行，南枝渐三五。茅斋寂无事，酒力微消午。石径稀往来，樵夫及渔父。依依班荆坐，款款桑麻语。归鸿起荒陂，黄云映农扈。仿佛村树中，布谷声催妇。新年拟丰稔，处处鸣社鼓。徘徊不能去，暮色延平楚。¤
明-岳岱-《咏怀七首》@西北有佳人，被服云霓裳。高楼切紫微，辅卫开两厢。天厨挟女史，华盖荫文昌。吾欲往从之，内屏天路长。穷栖在山泽，左右艺兰芳。玄泉醉我心，崇桂荫我堂。南林狎鸾灊，北采圭璋。富贵来何迟，年鬓生秋霜。¤
明-岳岱-《咏怀七首》@楚歌发中堂，非为取乐方。鲁酒湛金罍，殷忧不可忘。志士苦日短，愚夫矜夜长。明灯灼绮罗，广席列芬芳。弹弦奏清曲，携手醉徜徉。但惜嬿婉情，年鬓生秋霜。不见蟪蛄暮，叹此蜉蝣裳。¤
明-岳岱-《咏怀七首》@我昔游燕冀，道逢边戍子。问子何方来，言从北海涘。阴山雪迷人，冰澌生马尾。虏骑纵复横，夹阵石与矢。主师多谋猷，帐下尽猛士。封侯在偶然，转战何当已。军中多约束，浩荡返乡里。¤
明-岳岱-《咏怀七首》@青山具区中，谓是角里村。汉代四老人，避秦卧松云。白石砥如席，道边起高坟。不见采芝客，千载留清芬。出能安汉嗣，归复栖石门。奇功不受赏，拂衣返吾真。我来访幽兰，清风绕林根。山中耕植流，安知非子孙。¤
明-岳岱-《咏怀七首》@平生好云山，图绘乃游艺。笔吐造化心，状此云峦势。变幻侔神功，顷刻呈地志。烟霞出膏盲，肺腑流苍翠。虚无起遥岑，杳冥藏远树。溪桥过山村，迥隔人间世。往来尽渔樵，荒涂少轮驷。茅舍多清风，仙者时游戏。万户与千金，此乐诚不翅。忧怀若冰释，不知老将至。因思伏牺画，当令鬼神忌。
明-岳岱-《壬子元日》@北庭多芳草，秀色连深谷。岁新景亦新，原野散晴淑。林日出东岩，萋萋照幽绿。节候感春禽，鸣声在乔木。田父占五行，忧旱验鸡卜。去秋繁备边，诛求罄井屋。戎马生于郊，豪士多约束。圣主身宵旰，晏然矢归箙。征兵四百万，讵乏九年蓄。迩闻俘虏酋，诡遇恐非福。野老事石田，拙耕在守腹。师贞丈人吉，无咎慎苋陆。
明-岳岱-《武陵精舍六首》@紫燕衔青泥，湖南事东作。一犁衡岳雨，细逐桃花落。妇子饷田归，平皋烟漠漠。¤
明-岳岱-《武陵精舍六首》@白石何累累，流水亦复急。茅茨对夕晖，敝笋待鲜食。晒翅满渔梁，鸬鹚与鸂鶒。¤
明-岳岱-《武陵精舍六首》@雨过落花深，春眠懒无事。起望西山云，不见山中寺。日高忽闻钟，惊散云峰翠。¤
明-岳岱-《武陵精舍六首》@可怜武陵溪，本自仙源水。渔舟昔因缘，未尽岩壑美。石门今已迷，月照千峰里。¤
明-岳岱-《武陵精舍六首》@鸥飞江上雪，雪覆江边竹。扁舟不可渡，远望迷川陆。渔父暮归来，蓑衣满珠玉。¤
明-岳岱-《武陵精舍六首》@乌归山日落，石壁开返照。馀霞赤城标，复映临海峤。披襟坐春台，幽怀发孤啸。
明-岳岱-《出万年寺逾岭下涧观仙人赶石道中奇胜遂至浦》@栉发下层峦，回望孤云絺。岭际熠东光，云中树莫辨。清旦闻哀蝯，涧谷知深浅。谿壑多悲风，飒飒林叶卷。纷纷劳应接，行行得奇选。百降复千升，既出还似返。始谓尽崎嵚，旋更得平衍。凄凄树含霜，灿灿花云罥。孤怀欲谁语，世虑忽已遣。逶迤石成群，奔驰若可转。洑流深叵测，山径益迂缅。虽令素心洽，忍见仆夫喘。浦口下归舟，川途日晼晚。
明-岳岱-《秦王卷衣》@秦宫春雾香，秦苑乱春芳。秦王宠侍妾，亲自卷衣裳。花蹙黄金缕，风生绮绣香。试看垂两袖，一舞答君王。
明-岳岱-《从军曲》@逐虏燕支塞，屯兵木叶山。秋风生马足，明月在刃环。小豹随身后，飞鸿落掌间。封侯取金印，生入玉门关。
明-岳岱-《折杨柳》@垂柳挂江头，朝朝上绮楼。折来无远使，游子在边州。雨送参差泪，花飞历乱愁。蛾眉空怅望，翠叶易逢秋。
明-岳岱-《东飞伯劳歌》@东飞伯劳西飞燕，玉关巫峡难相见。春时寄书人不归，秋风一夕绕罗帷。鸣弦写怨感孤凰，含愁下机怀七襄。熠耀宵行穿落叶，琐窗?桀?桀流斜月。凤楼螭水声未终，日照深闺衣泪红。
明-岳岱-《舞剑行》@君不见山人平生一宝剑，匣中提出三尺练。寒光射目雪不如，草堂白昼惊飞电。吾祖随天逐胡虏，屯军黑松阵云苦。成功策勋仗此物，七十二漠何英武。十圣承平久不用，四海风尘犹澒洞。静听常因风雨鸣，深藏恐逐蛟龙动。枯鱼之宴无乐方，为君起舞当斜阳。左右回旋还自翼，变击为刺随低昂。黄子翩翩出介胄，吾忝忠武为其后。二家文武世不替，况与吾家各亲厚。舞罢悲歌蓟门曲，蓟门柔桑眼中绿。呜呼！丈夫四十未封侯，何事日日衔杯剑应哭。
明-岳岱-《新笋歌》@满林黄鸟不胜啼，林下新笋与人齐。春风闭门走山兔，白昼露滴惊竹鸡。雨中三日春已过，又近石床添几个。竞将头角向青云，不管阶前绿苔破。
明-岳岱-《赠程自邑》@天都山人与我别，遥指荆襄鼓兰楫。访古直上黄花川，思归懒出明月峡。吴苑逢君碧草春，竹林高卧少情亲。平生唯有三杯酒，十载重看万里人。
明-岳岱-《陆郡伯谈永平作卢龙曲赠之》@自古卢龙郡，闻君说永平。风高孤竹国，雪暗五花城。女直秋输马，将军夜发营。地偏桃李后，四月始闻莺。
明-岳岱-《癸未八月一日至山居》@别业谐新迹，林庐返故情。竹添秋径密，花先早窗明。地远千家市，山啼八月莺。寻源从稚子，石涧绕门清。
明-岳岱-《龙母祠》@石濑浅浅山木苍，五湖祠庙接潇湘。灵衣珠佩无消息，桂栋兰橑有夕阳。白酒土人来祷旱，绛帏玉女对焚香。季春岁岁龙归异，千古风云近草堂。
明-岳岱-《暮秋游眺》@千里秋风双眺目，孤怀落日共悠然。村居缭绕寒原外，人鸟纵横夕径前。山寺紫烟盘曲磴，石梁黄叶拥流泉。比因病肺时行药，物色幽鲜一可怜。
明-岳岱-《落日》@读书竟日衡门中，起眺落日西南峰。鸟趋返照向东岭，雁急暮寒鸣北风。修竹浮浮结暝翠，疏花瑟瑟馀小红。秋山钟磬清耳目，石林隐约青莲宫。
明-岳岱-《金陵》@金陵王气斗牛间，西下岷江锁北关。真主旌旗来泗上，孝陵弓剑甗钟山。乌龙水落芙蓉冷，翠柳楼空夜月间。迟暮未消游侠意，秋风匹马鬓丝斑。
明-岳岱-《邗沟》@隋皇昔日锦帆游，吴楚分疆是此沟。两岸烟花迷贾客，万家杨柳挂新秋。北瞻燕阙三千里，西望金陵十四楼。淮海岷江都会地，繁华雄盛古扬州。
明-岳岱-《征南二首》@总戎云鸟肃风翔，司马兵符出未央。春去旌旄临海甸，雪消兵马向蛮方。汉家漠漠尧封远，天子瞳瞳舜日光。不道野人忧战伐，月明江汉鬓苍苍。¤
明-岳岱-《征南二首》@安南易姓旧相仍，封锡还应到海滨。万里版图曾郡邑，殊方小丑亦君臣。炎风毒雾烦诸将，翠羽明珠入紫宸。想见乞降矜面缚，天威此日转阳春。
明-岳岱-《题画》@暮色起郊墟，牛羊识归路。牧童无枕簟，但铺明月卧。
明-岳岱-《听歌》@能使新声入旧词，秋风江上夕阳时。晓来定有花含泪，莫向尊前唱柳枝。
明-岳岱-《重题华山图自嘲》@览画俄惊十四年，墨痕山色故依然。醉乡蓬岛知何处，酒量诗怀只似前。
明-岳岱-《送客归卢氏》@吴门飞雪正纷纷，酒暖红楼此送君。归时射雁如相忆，熊耳山高隔暮云。
明-岳岱-《山中寄张子言》@独坐空山思五陵，丁香花发又逢春。灯前欲共平生话，月落松窗梦故人。
明-岳岱-《桃花图》@竹林深处有桃花，一半临风一半遮。尚忆春来三日醉，晓烟疏雨卧山家。
明-岳岱-《悼乐工刘淮》@曾随正德年中驾，亲见昭阳殿里花。燕赵悲歌何处觅，旅魂飘泊楚天涯。
明-岳岱-《春尽》@山间石径少年行，飞尽桃花津水平。只有草庵春不去，短垣修竹自流莺。
明-岳岱-《秋夜》@春日青山看碧桃，秋风落叶又江皋。无端忽作封侯梦，却是床头挂宝刀。
明-岳岱-《画》@过雨溪山秋色新，携琴还有竹林人。僧房细绕岩前路，红叶随风打角巾。昆仑山人张诗五岳山人黄省曾憨泉山人袁昭旸雨舟王济时川姜龙桃谷陆俸阳山汤儒石川张寰大石山人顾元庆谢湖袁褧嵩山徐伯虬九嵕顾闻少溪王延陵青门山人沈仕
明-岳榆-《柳塘春》@二月风柔雨霁初，芳塘流水碧珊瑚。欲维画舫丝犹弱，稍扑湘帘絮已无。微影扬波惊鲤队，新阴分色映鹅雏。调筝莫按《阳关》曲，时到藏鸦兴未孤。
明-岳榆-《渔庄》@文竿比目出清波，翠袖香醪金叵罗。凉月团团当槛白，秋花冉冉隔帘多。
明-岳榆-《渔庄》@黄华丹树绕渔庄，锦瑟秋风子夜长。惊起水禽栖不定，背人飞去不成行。
明-岳正-《营建纪成诗》@天眷，美营建也。修焉创焉，民弗知也。天眷皇明，诞命高祖。俯监万方，定都江浒。如龙斯蟠，如虎斯踞。以朝以会，以享以祀。逖矣厥谟，钦于世世。天眷皇明，亦启文祖。为厥孙谋，聿又胥宇。碣石之西，太行之东。有严厥宫，四海是同。维帝即阼，夙夜顾諟。神既受职，民亦冒祉。乃继乃述，乃经乃营。戢此土工，为万国宗。乃召大臣，出任予重。曰某尔总，曰某尔董。役夫总总，工师傱傱。鼛鼓々，人心悀々。有赫朝堂，有翼庙庭。琐琐公府，欻忽偕兴。士方耕矣，女方筬矣。曾不惊矣，奏功成矣。匪臣之功，伊民之力。匪民之力，维帝之德。帝曰匪予，文祖之志。天相文祖，烂其营室。
明-岳正-《短短床（二首）》@太局促，短短床。流苏苦不长，兰麝无馨香。郎欲招妾妾不来，可怜春色无辉光。
明-岳正-《题冬日聚禽图》@阴风吹天天欲裂，混沌怕死方愁绝。潜将元气闭重渊，化工倔强时偷泄。附炎物态本寻常，何怪众禽争向阳。红毛翠鬛莫指数，醉眼仅识双鸳鸯。声噤不闻鸲鹆语，羽摇空见鹡鸰忙。白头毣々营栖息，黄口飞飞恣颉颃。高冈梧桐结实未，待尔招吾丹凤凰。
明-岳正-《题羲之观鹅图》@洛阳天子身衣青，典午横被清谈倾。群公各抆新亭泪，诸王独擅江东名。王家子弟谁如玉，郎君解坦东床腹。内史由来是散阶，右军未必非雌伏。鞠花嗅罢倚高秋，眼中怀祖齐蜉蝣。痴儿翻据台司榻，羽觞漫作兰亭游。填膺豪气弸莫遏，时于行草露棱角。能雄百代翰墨场，龙跳天门虎卧阁。白鹅修颈西复东，潇洒颇与吾意同。风情一点当时目，至今传写画图中。
明-岳正-《燕台怀古》@督亢陂荒蔓草生，广阳宫废故城平。秋风易水人何在，午夜卢沟月自明。召伯封疆经几换，荆卿事业尚虚名。黄金不置高台上，似怪年来士价轻。
明-岳正-《夜雨呈同志》@雨中灯火夜堂深，无限闲愁损客心。献玉不逢经两刖，屠龙学得破千金。生逢邓禹应相笑，老学南阳只漫吟。满目风尘双短鬓，为谁萧索不胜簪？
明-岳正-《致仕后戏作》@五十年来谢世纷，百年劳逸喜平分。不应又受先生号，去与青山管白云。
明-云峰住公-《次韵答刘克勤》@老来轩冕不须期，还慕林泉岁月迟。双眼长青惟爱客，满头都白苦缘诗。尚传天禄书千卷，犹对青藜杖一枝。无事闲来依佛日，白云深处启禅扉。
明-云峰住公-《次韵答王祖年》@南山得话岁寒期，道合宁论会面迟。元亮休官能入社，少陵问法悟观诗。茶烹石鼎新敲火，衣挂云松旧偃枝。自是一闲天所放，日高尚闭竹间扉。
明-云峰住公-《送径山隆上主回吴中》@海内车书喜混同，飞云流水逐行踪。秋风遍乞王城饭，夜月长听官寺钟。物外闲情怜淡泊，灯前软语话从容。明朝棹指吴天杳，矫首东南送断鸿。
明-臧懋循-《金陵社集诗集臧晋叔希林阁寓目钟山诗》@钟山郁佳气，龙变与云蒸。君看芒砀泽，何似望舂陵。
明-臧懋循-《金陵社集诗集沈氏水亭饯送曹能始北上诗》@相送江亭暮，尊空客渐稀。杨花不解别，到处逐君飞。
明-臧懋循-《人日送范东生还吴澹然之燕》@客居还送客，人日更愁人。江树停残雪，沙禽赴上春。笙歌吴苑酒，裘马雒京尘。相念不相共，音书空复频。
明-曾鲁-《赠黄道士还九宫山》@我家群玉山南陬，君居蒙顶最上头。相望欲识嗟无由，摇摇心若风中斿。君从少年慕远游，誓骖笙鹤仍丹丘。冠星佩月露为裘，口诵赤玉灵书谣。摩斥八极隘九州，后天不老三光凋。故乡临睨毋停裛，下视起灭如浮沤。九宫山高明翠虬，真牧之子世莫俦。君居其间业焚修，五十余载无悔尤。翠华昔驻鹦鹉洲，承恩召对黄鹤楼。敷陈屡沐天语酬，大官醉以白玉瓯。去年弓旌复旁搜，麻鞋径入朝冕旒。神皋繁丽不肯留，日夜稽首还山求。山中之人寄书招，雨余黄独抽新苗。芝草琅玕弄春柔，不归负此岩壑幽。龙江送别情悠悠，乡人歌作商声讴。
明-曾朴-《次韵》@阖闾冢上见新城，无复游人载酒行。山雉听经依塔影，树鸦争食乱钟声。剑池龙去泉空冽，茶灶僧闲火独明。我欲投簪营小隐，佛香终日祝升平。
明-曾棨-《冬日扈从还南京随驾出丽正门马上作》@朝随六龙驾，远别黄金台。万乘出都门，旭日净浮埃。翠华正飞扬，玉辇从天回。羽林罗猛士，夹道驰云雷。回首望玉京，城阙何壮哉。海水向东流，西山郁崔嵬。上有五色云，垂辉映蓬莱。壮游惬周览，欲去仍迟回。策马天仗间，夙昔长追陪。古来词翰臣，岂但邹与枚？至今百世下，声誉扬九垓。
明-曾棨-《天厩神兔歌》@永乐七年春二月，余以扈从北巡，给赐内厩兔色马一匹，盖朝鲜所贡也。神骏超越，异于凡马，经数千里若有余力。予闻古良马有赤兔之名，故作《神兔歌》以赞之。天厩名马不易得，凤臆龙鬐秋兔色。圉官厮养十载余，云昔来自朝鲜国。想当此马初生时，蛟龙降精雷雨垂。房星夜堕水尽赤，云雾下绕灵风吹。雄姿逸态真神骏，踠促蹄高双耳峻。目光夹镜炯方瞳，汗血流珠腻红晕。朝鲜得此不敢骑，覆以黄毡献赤墀。乃知天厩尽龙种，如此万匹皆权奇。令晨鞲出迥殊绝，扈从銮舆自超越。朝趋远蹴交河冰，夕秣骄嘶蓟城月。君不见骅骝肃霜古亦多，老不一试将奈何。驽骀无力枉蝶躞，俗马有肉空嵯峨。平生怜尔独遭遇，绣勒金鞍照琼署。相期慎保不凡姿，万里长随六龙驭。
明-曾棨-《赠笔工陆继翁》@吴兴笔工陆文宝，制作不与常人同。自然入手造神妙，所以举世称良工。有时盘礴坐轩中，石盘水清如镜中。空山老兔脱毛骨，简拔精锐披蒙茸。平原霜气在毫末，水面犹觉吹秋风。制成进入蓬莱宫，紫花彤管飞晴虹。九重清燕发宸翰，五色绚烂皆成龙。国初以来称绝艺，光价自此垂无穷。惜哉文宝久已死，尚有家法传继翁。我时得之一挥洒，落纸欲挫词场锋。枣心兰蕊动光彩，栗尾鸡距争奇雄。朅来簪此扈仙跸，欲补造化难为功。梦中无人授五色，安得锦绣蟠心胸。闲来书空不成字，纵有篆刻惭雕虫。幸今太平重文学，玉堂金马多奇逢。莫言盛世少知己，为我寄谢管城公。
明-曾棨-《陈员外奉使西域周寺副席中道别长句》@汉家郎官头未白，扈从初为两京客。忽逢天边五色书，万里翩翩向西域。腰间宝剑七星文，连旌大旆何缤纷。解鞍夜卧营中月，揽辔朝看陇上云。黄沙断碛千回转，玉关渐近长安远。轮台霜重角声寒，蒲海风高弓力软。兹行骑从历诸蕃，毡帐依微绝漠间。残烟古树羌夷聚，远火荒原猎骑还。蕃酋出迎通汉语，穹庐蒲萄酒如乳。舞女争呈于阗妆，歌辞尽协龟兹谱。当筵半醉看吴钩，上马便著金貂裘。山川遥认月支窟，部落能知博望侯。草上风沙乱骚屑，边头日暮悲笳咽。行穷天尽始回辕，坐对雪深还仗节。归来杂遝宛马群，立谈可以收奇勋。却笑古来征战苦，边人空说李将军。
明-曾棨-《敦煌曲》@吐蕃健儿面如赭，走入黄河放胡马。七关萧索少人行，白骨战场纵复横。敦煌壮士抱戈泣，四面胡笳声转急。烽烟断绝鸟不飞，十一年来不解围。传檄长安终不到，借兵回纥何曾归。愁云惨淡连荒漠，卷地北风吹雪落。将军锦鞯暮还控，壮士铁衣夜犹著。城中匹绫换斗麦，决战宁甘死锋镝。一朝胡虏忽登城，城上萧萧羌笛声。当时左衽从胡俗，至今藏得唐衣服。年年寒食忆中原，还著衣冠望乡哭。老身幸存衣在箧，官军几时驰献捷？
明-曾棨-《龙支行》@龙支城头暮吹角，黄云蔽天沙草薄。虎髯使者长安来，持麾拥盖边尘开。城门尽是胡兵守，城外老人多白首。拜迎使者双泪流，问云天子今安否。自言家世丰州住，少小辞家隶军戍。吐蕃昨日犯萧关，胡骑长驱泾陇间。将军战败鼓声绝，弃戈遗镞填丘山。自从陷没身为虏，五十年来在边土。依栖部落作蕃人，生长儿孙尽胡语。朝看烽火望中原，夜听鸣笳忆故园。颓垣败屋谁家宅，断碛荒蹊何处村。奉使还时报天子，早遣官军复清水。假令年老身归死，已免游魂作胡鬼。
明-曾棨-《姚少师所藏八骏图》@周家八马如飞电，夙昔传闻今始见。锐耳双分秋竹批，拳毛一片桃花旋。肉鬃叠耸高崔嵬，权奇知此真龙媒。霜蹄试踏层冰裂，骏尾欲掉长飚回。瑶池宴罢归来早，络月羁金照京镐。紫鞚飞时逐落花，雕鞍解处眠芳草。由来骏骨健且驯，弄影骄嘶不动尘。有时渴饮天津水，五色照见波粼粼。圉官骑来难久驻，饮向春流最深处。珠衔宝勒不敢疏，直恐飞腾化龙去。古来善画韦与韩，此画岂同凡马看。人间造次不可得，苜蓿秋深烟雨寒。
明-曾棨-《题王学士所藏王孟端老桧苍崖图》@王郎工画妙入神，平生强项世所嗔。有时兴至自盘礴，睥睨已喜旁无人。忽然放笔作古桧，白日烟云倏暝晦。淋漓尽带雷雨垂，惨淡长疑鬼神会。古藤缠络枝相缪，屈铁磥砢腾蛟虬。左拏右攫飞不去，崖石欲裂山精愁。王郎一生何不遇，五十得官嗟已暮。胸中时吐气峥嵘，半落苍厓化为树。知君爱此长萧森，藏之愿比双南金。秋来恐有乘槎客，泛入天河无处寻。
明-曾棨-《淮南舟中》@远戍鸡声晓，遥堤柳色浓。断云京口树，残月广陵钟。箫鼓官船发，图书御宝封。朝臣多扈从，冠佩日相逢。
明-曾棨-《过刘伶宅》@旧宅无人住，荒墟有路歧。一生浑是醉，万古复何悲。白首衔杯处，青山荷锸时。最怜独醒者，高冢亦累累。
明-曾棨-《车驾渡江》@朱旗画戟拥晴沙，锦缆牙樯照浪花。佳气迥浮江北树，晓光初绚海东霞。云中鸾凤扶丹毂，水底鱼龙识翠华。不用临流羡天堑，只今四海尽为家。
明-曾棨-《驾次江心驿》@清跸初传日未西，鸿胪将引唱班齐。营门风暖千旗动，辇路云香万马嘶。草绿夜塘多是水，雨晴沙道不成泥。忽传四鼓銮舆发，不寐时时听晓鸡。
明-曾棨-《居庸叠翠》@重关深锁白云收，天际诸峰黛色流。北枕龙沙通绝漠，南临凤阙壮神州。烟生睥睨千岩晓，露湿芙蓉万壑秋。王气自应成五采，龙文长傍日光浮。
明-曾棨-《太液晴波》@灵沼溶溶淑气回，玉泉初暖碧如苔。风回鳌背山光动，日照龙鳞镜影开。飞鸟惯随仙仗过，游鱼偏识翠华来。愿倾池水成春酒，添进南山万寿杯。
明-曾棨-《海子桥》@鲸海遥通一水长，沧波深处石为梁。平铺碧甃连驰道，倒泻银河入苑墙。晴绿乍添垂柳色，春流时泛落花香。微茫迥隔蓬莱岛，不放飞尘入建章。
明-曾棨-《项羽庙》@百战休论盖世功，鸿门宴罢霸图空。虞歌慷慨孤灯下，楚业消沉一炬中。露湿古墙秋藓碧，霜含老树夕阳红。英魂若到彭城路，忍听高台唱《大风》。
明-曾棨-《维扬怀古和胡祭酒韵》@广陵城里晋繁华，炀帝行宫接紫霞。《玉树》歌残犹有曲，锦帆归去已无家。楼台处处惟芳草，风雨年年自落花。古往今来多少恨，只将哀怨付啼鸦。
明-曾棨-《送兵部尚书陈公出镇交阯》@南交奏凯正论功，司马新承宠眷隆。三受虎符参阃外，两持龙节镇蛮中。萧何经国频供饷，裴度临边暂总戎。已喜夷人归版籍，伏波铜柱谩争雄。
明-曾棨-《正旦后送兵部尚书赵公还镇》@总戎司马旧春官，坐镇边陲众自安。双阙朝元瞻御扆，六州行部驻雕鞍。履声暂待金门漏，旆影还冲玉塞寒。明到关城多暇日，好将佳句寄朝端。
明-曾棨-《送彭巡检子韶赴关清兼示光泽舍弟》@送君南去片帆归，五月薰风白筼衣。路绕闽山征骑远，月明蛮徼逻兵稀。桄榔绿暗经残雨，荔子红垂映落晖。小弟杉关烦寄语，客心长伴鹡鸰飞。
明-曾棨-《新馆内直》@华馆深沉直禁闱，彩甍丹碧焕翚飞。上林万树连西掖，北极诸星拱太微。绕砚龙香裁诏罢，隔帘莺语退朝归。应知几度青绫夜，月转金茎露满衣。
明-曾棨-《玄兔》@传闻三穴久储精，日啖玄霜异质成。八窍总含苍露湿，一身斜軃黑云轻。行来青锁应难觅，立向瑶阶却尽惊。自是太平多瑞物，愿随毛颖咏干城。
明-曾棨-《送陈郎中重使西域（三首）》@曾驱宛马入神京，拜命重为万里行。河陇壶浆还出候，伊西部落总知名。天连白草寒沙远，路绕黄云古迹平。却忆汉家劳战伐，道傍空筑受降城。¤
明-曾棨-《送陈郎中重使西域（三首）》@玉关迢递塞云黄，西涉流沙道路长。山绕高昌遗碣在，草遮姑默废城荒。闲听羌笛多乘月，暗卷戎衣半带霜。不用殷勤通译语，相逢总是旧蕃王。¤
明-曾棨-《送陈郎中重使西域（三首）》@重宣恩诏向穷边，蕃落依稀似昔年。酋长拜迎张绣幌，羌姬歌舞散金钱。葡萄夜醉氍毹月，騕褭晨嘶苜蓿烟。百宝嵌刀珠饰靶，部人知是汉张骞。
明-曾棨-《扬州》@翠裙红烛坐调笙，一曲娇歌万种情。二十四桥春水绿，兰桡随处傍花行。
明-曾棨-《忆别》@一家去住两关情，行李萧然又出京。记得别时寒食后，断烟残雨石头城。
明-曾棨-《即事》@片片飞花逐水流，伤春何处最多愁。红妆独倚阑干立，望尽征帆不下楼。
明-曾棨-《静海感书》@红烛当垆夜数钱，驿亭西面绿杨边。重来烟景浑依旧，只认青帘记昔年。
明-曾棨-《旅怀》@十年京国鬓潇潇，蓟北江南万里遥。家去浔阳犹尚远，莫将音信托寒潮。
明-曾烜-《舟至辰陵矶与楚百户等言别》@江到荆湘两派分，客情无奈况离群。尔从三峡迎春水，我过重湖望楚云。白帝至今啼蜀魄，苍梧何处吊湘君。孤舟夜向巴陵泊，一曲商歌不忍闻。
明-曾烜-《秋夜》@何处偏能断客肠，西风吹雨到池塘。都将万垒青山恨，散作离愁一夜长。
明-曾烜-《题倪云林画》@故山何处最关心，亭外遥岑入望深。却恨浪游江海上，错教猿鹤守空林。
明-詹斗文-《天上谣》@千尺仙台冰玉轩，云中鸡犬寂无喧。桂花浑白如人世，露湿霓裳冷不翻。
明-詹斗文-《寄张淑》@艳舞娇歌张淑家，相思相隔海东涯。齐王城下寻常见，笑折杨枝雪白花。
明-詹同-《张氏白石山房诗》@浦江有名山，白石如积雪。玉气亘中天，龙湫无六月。于兹隐君子，结屋依翠微。读书日平树，看泉风满衣。谁谓野鹤姿，从心自饮啄。一落樊笼间，清梦绕岩壑。岂不念白石，好炼五色纹。献之补天手，归卧山中云。
明-詹同-《松涧亭》@涧上长松一百尺，松花落涧流香雪。仙韶入夜度晴空，飞瀑随风洒秋月。高人于此构小亭，上有云气山青青。昨日客来觅琥珀，旋汲清泉煮茯苓。
明-詹同-《清江曲送宋尚德自峡中回》@清江水清峡水黄，清江之上多绿杨。浣花女儿立沙际，青裙白足如秋霜。蜀山雪消十日雨，一夜扁舟欲齐树。两岸猿声不肯休，送君流向峡州去。
明-詹同-《公无渡河·江上春来风雨恶》@江上春来风雨恶，大浪小浪江中作。一苇之航何足云，荡漾中流几飘泊。人鲊瓮，鬼门关，下隔深渊咫尺间。饥蛟食人骨如山，公无渡河当早还。
明-詹同-《古钗叹》@黄金作钗分两股，青髻如云凤双舞。照见胭脂井水香，后主宫中数千女。一朝野花成绮罗，但见兔迹狐踪多。有人拾得古钗卖，肠断当年《玉树》歌。
明-詹同-《蒿里》@城中市声如海水，纷纷甲第连云起。自从秦鹿走中原，蓬蒿长遍鸣珂里。夜深鬼语风吹沙，光怪走地圆如瓜。兔葵燕麦芃芃地，尽是当年宰相家。
明-詹同-《前有尊酒行》@前有一尊酒，后有三尺坟。坟前两树花，坟中不知春。分明记得坟中鬼，曾共当年饮酒人。
明-詹同-《狭路相逢行》@上有千丈之崖古铁色，下有无底之潭水俱黑，中间小道石艰涩。君马南，我车北，狭路相逢何逼仄。安得来往如康庄，两贤相让无相阨。
明-詹同-《秋夜吟》@桂树丛丛月如雾，山中故人读书处，白露湿衣不可去。
明-詹同-《送蔚教授归襄阳分题得解佩渚》@襄阳城外西南阿，秋风江渚生白波。渚宫神女老龙子，手把瑶华双踏歌。双踏歌，醉晴日，娇比春花红欲滴。紫绡衣袂青霞裳，绿髻如云高一尺。佩环解下明月珠，五色虹光照秋碧。郑生所遇天下奇，乐莫乐兮初相知。桑田沧海几更变，天上人间多别离。蔚君家在襄阳住，皎皎清标类交甫。携琴合向万山中，莫作书堂近江渚。向来神女亦化龙，时复寻珠起风雨。
明-詹同-《访弟长沙霍元瞻雪夜为作秋山图》@我爱霍元瞻，清标如玉雪。苍松立石崖，白鹤鸣海月。瘦马冲寒冰在须，日暮去访元瞻居。高堂中夜烧长烛，为我写出《秋山图》。墨池水冻笔如槊，使我见之喜且愕。云气忽从衡岳来，雨声似向潇湘落。二客兰舟泊远沙，一个茅亭在阴壑。感君厚意不可量，我欲酬尔明珠珰。贾傅祠前相别去，挂在鹄山青草堂。
明-詹同-《题定子静山阴草堂马九霄为之篆扁》@草堂正在匡庐山，山阴绿玉相对闲。云从双剑峰前下，潮到小孤江上还。茶烟满室写墨竹，花雨一帘观白鹇。谁似南宫能篆古，为君高置轩窗间。
明-詹同-《饮杨廉夫拄颊楼时余奉命征贤松江故有此作》@飞楼高出市尘表，万丈文光照紫微。洞仙曾与铁为笛，天女或裁霞作衣。酒酣尚欲招鹤舞，诗狂未可骑鲸归。休唤小琼歌《白雪》，自有紫箫吹落厓。
明-詹同-《寄方壶道人》@海上神仙馆，天边处士星。卧云歌酒德，对雨著茶经。石洞龙嘘气，松巢鹤坠翎。都将金玉句，一一写空青。
明-詹同-《送黎兰谷游永州》@舟子开帆日，天风吹雪时。关河岁将晏，荆楚客何之？水接三苗国，云迷二女祠。经过逢北雁，应有寄来诗。
明-詹同-《送徐复初海道知事》@东运楼船白粲多，紫髯英气有谁过。炮车云起天垂野，飓母风来雪涌波。海上神仙见徐福，关中父老识萧何。幕宾不尽长才用，早晚薇垣响佩珂。
明-詹同-《秋夜书怀简李希吉》@江皋秋水明晚霞，江城秋满诗人家。双杵隔墙夜敲月，一灯向壁寒生花。乌鹊惊风绕红树，紫蟹带霜行白沙。清虚之府入幽梦，醒看河汉思乘槎。
明-詹同-《题水殿纳凉图》@湖上阑干百尺台，台边水殿倚云开。红桥人隔荷花语，玉碗金盘进雪来。
明-詹同-《舟过黄陵庙》@黄陵庙下倚船窗，水浅沙平属玉双。山外断云寒日晚，半篷残雪下湘江。
