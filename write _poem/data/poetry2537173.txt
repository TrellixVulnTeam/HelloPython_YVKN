隋-佚名-《绍兴祀岳镇海渎四十三首》@维水善下，利物日功。逶迤百川，谁欤朝宗。荡荡大受，于焉会同。芝萧然陈，以答鸿濛。
隋-佚名-《绍兴祀岳镇海渎四十三首》@四渎之利，经营中国。南日大江，险兮天设。维尔有神，险其庙食。望秩孔时，我心翼翼。
隋-佚名-《绍兴祀岳镇海渎四十三首》@神之游兮，洋洋对越。澹乎容兴，肸乡斯答。乃奏既俑，八音攸节。重觞申陈，百礼以洽。
隋-佚名-《绍兴祀岳镇海渎四十三首》@荐彻豆笾，熙事备成。发兮将归，羽旄纷纭。飘其逝矣，浮云籋云。怅然顾瞻，有抚怀心。
隋-佚名-《绍兴祀岳镇海渎四十三首》@天作高山，屹然中峙。经营厥宇，万亿咸遂。火熙土王，爰举时祀。绳绳宣延，彷佛来止。
隋-佚名-《绍兴祀岳镇海渎四十三首》@思来感格，肃雍一忘。礼行既备，济济跄跄。洁蠲致敬，往荐其芳。交若有承，神兮孔养。
隋-佚名-《绍兴祀岳镇海渎四十三首》@練日明望，高灵来下。何以告诚，心惟物假。有篚斯实，有寮斯籍。于以奠之，神光烛夜。
隋-佚名-《绍兴祀岳镇海渎四十三首》@兴天齐极，伊嵩之高。赤发效异，神休孔昭。饬我祀事，实俎莺莺。以侑旨酒，其声有俶。
隋-佚名-《绍兴祀岳镇海渎四十三首》@禹尽九州，河内日冀。霍山崇崇，作镇积势。我祀如何，百末旨味。承神燕娭，诸神毕至。
隋-佚名-《绍兴祀岳镇海渎四十三首》@礼乐既成，肃容有常。奄留消摇，申毕重觞。仰胪所求，降福滂洋。师象山则，以况皇帝。
隋-佚名-《绍兴祀岳镇海渎四十三首》@虞至旦兮，灵亦有喜。蹇欲骧兮，象兴已转。粥音送兮，灵聿归矣。长无极兮，锡我以祉。
隋-佚名-《绍兴祀岳镇海渎四十三首》@有岌斯安，有涵斯洽。聿相厥成，允祀是答。爰饬迺奏，迺三既协。于昭降止，是遵是接。
隋-佚名-《绍兴祀岳镇海渎四十三首》@靡实不新，靡陈不濯。人之弗蠲，矧敢将酌。载晞之帨，载濡之勺。洗儒告俑，陟降时若。
隋-佚名-《绍兴祀岳镇海渎四十三首》@彼林有庪，彼泽有沈。猗兴西望，弗菲弗肖。迺追斯邸，迺{左巾右荒}斯寻。钌礼既卒，是用是歆。
隋-佚名-《绍兴祀岳镇海渎四十三首》@屹削厥方，风云斯所。险邑有宫，侐侐俣俣。清酤在寻，录眷在下。于俎献兮，则莫我吐。
隋-佚名-《绍兴祀岳镇海渎四十三首》@维吴崇崇，于汧之西。瞻彼有龙，赫赫不迷。克裨于岳，我酌俶齐。于凡有旅，眡公维跻。
隋-佚名-《绍兴祀岳镇海渎四十三首》@奄浸坤轴，滋殖其濊。而典斯稽，有陛下壝。弗替时举，元斝斯酹。胡先于河，实委之会。
隋-佚名-《绍兴祀岳镇海渎四十三首》@自彼昆虚，于以潜流。念兹诞润，岂侯汪犹。在昔中府，暨海聿条。迄既望止，神保先回。
隋-佚名-《绍兴祀岳镇海渎四十三首》@肃肃其父，既旨既溢。迨其毕酌，偏兹博硕。祀事既遂，不敢谇射。神或醉止，我心斯怪。
隋-佚名-《绍兴祀岳镇海渎四十三首》@迺羞既入，迺奏及闪。无馂斯俎，式听致谒。不蹇不蹶，不沸不决。万魑其祛，永庇有截。
隋-佚名-《绍兴祀岳镇海渎四十三首》@我土绵绵，孰匪疆理。惟时幽都，匪日隃只。条哉良月，朔风其同。曷阻曷深，其亦来降。
隋-佚名-《绍兴祀岳镇海渎四十三首》@寿宫煇煌，聿修时祀。综其临矣，吉蠲以竣。居乎昂昂，行乎遂遂。敬尔攸司，展采错事。
隋-佚名-《绍兴祀岳镇海渎四十三首》@相予阴威，厥功浩浩。一岁之功，何以为报。府有珪币，我其敢私。肃肃孔怀，于以将之。
隋-佚名-《绍兴祀岳镇海渎四十三首》@瞻彼芒芒，日北之常。既高既厚，迺纪迺网。荐鬯伊始，灵示孔将。玄服铁驾，览此下方。
隋-佚名-《绍兴祀岳镇海渎四十三首》@赫赫作镇，幽朔之垂。兼福我民，食哉具宜。克配彼岳，有严等衰。蠲我灌礼，其敢不祗。
隋-佚名-《绍兴祀岳镇海渎四十三首》@八裔皆水，此一会同。沄沄天墟，洞荡洪濛。至哉维坎，不有斯功。所秩伊何，黄流山中。
隋-佚名-《绍兴祀岳镇海渎四十三首》@水星之精，播液发灵。不发于河，既介以清。翼翼兴荐，椒糈芬声。载止载留，爰弛翠旌。
隋-佚名-《绍兴祀岳镇海渎四十三首》@俎豆纷披，金石繁会。侑以贰尊，匪渎匪怠。我画既周，我心孔砑。憺兮容兴，彷佛如在。
隋-佚名-《绍兴祀岳镇海渎四十三首》@灵既醉袍，礼斯入兮。灵亦乐康，乐斯阕兮。云征飚举，不可尼兮。荐福锡祉，曷有极兮。
隋-佚名-《绍兴祀祚德庙八首》@若孤立后，惟闰惟忠。昔者神考，追录乃功。祀典载加，进爵锡公。神兮降格，尚鉴褒崇。
隋-佚名-《绍兴祀祚德庙八首》@庙宇更新，轮奂岂敞。神灵如在，英资飒爽。执事进截，降升俯仰。威得翼翼，虔祈歆乡。
隋-佚名-《绍兴祀祚德庙八首》@牲荐硕大，币致精纯。聿升祀事，兹用兼陈。箱篚既实，奠献惟寅。乡我至意，福禄来成。
隋-佚名-《绍兴祀祚德庙八首》@以身吒孤，实惟死友。抚妪长之，若父若母。潜授于韩，克兴厥后。崇斋以献，德侈报厚。
隋-佚名-《绍兴祀祚德庙八首》@立孤固难，死亦匪易。闰轻一身，开先赵嗣。肃穆调貌，烈有馀气。式旋嘉荐，昭哉祀事。
隋-佚名-《绍兴祀祚德庙八首》@于皇时宋，永祚有基。始翳覆护，扶而立之。敢忘昭答，牲分酒釃。灵其燕乡，益相本支。
隋-佚名-《绍兴祀祚德庙八首》@{左日右幼}{在日右幼}灵宇，神安且翔。三哲鼎峙，中荐嘉觞。凛基闰气，千载弥光。猗其祐之，锡义无疆。
隋-佚名-《绍兴祀祚德庙八首》@礼乐云祉，毕觞尔神。翊翊音送，转兴若闻。驾言归兮，云游结支。祚我千亿，介福来臻。
隋-佚名-《绍兴享先农十一首》@大事在祀，齐洁为先。既兴而升，奉以周旋。下观而化，无敢不蠲。惟神降格，监厥精虔。
隋-佚名-《绍兴享先农十一首》@猗欤田祖，粒食之宗。世世仰德，青坛载崇。时惟后稷，躬稼同功。作配平祀，以诏无穷。
隋-佚名-《绍兴享先农十一首》@制为量币，厚意是将。求之以类，各因其方。于以奠之，精诚允彩。神其享止，惠我无疆。
隋-佚名-《绍兴享先农十一首》@柔毛刚髦，或剥或烹。为俎孔硕，登荐厥诚。
隋-佚名-《绍兴享先农十一首》@蠲条栈斝，巾帨而升。挹彼注兹，酒风维清。洋洋在上，享于克诚。神其孚佑，以厚民生。
隋-佚名-《绍兴享先农十一首》@羽毛干戚，张弛则殊。进旅退旅，匪棘匪舒。
隋-佚名-《绍兴享先农十一首》@赤相祀事，济济锵锵。举斝酌本，神其允藏。
隋-佚名-《绍兴享先农十一首》@然核维旅，酒人维声。于再于三，礼则有成。
隋-佚名-《绍兴享先农十一首》@幽明位异，施报理同。克恭明神，降福乃岂。我膺受之，来燕来崇。岂伊声乡，于彼三农。
隋-佚名-《绍兴享先农十一首》@莫重于祭，非礼不成。笾豆有践，尔肴既声。神具醉止，荐以齐明。赞入也时，釐事斯成。
隋-佚名-《绍兴享先农十一首》@神之来止，风驭云翔。神之旋归，有迎有时。歌以送之，声筦锵锵。何以惠民，岂年穰穰。
隋-佚名-《绍兴以后蜡祭四十二首》@［圜钟为宫］玄冥凌万，几聿其周。天地闭藏，农且息休。古大蜡礼，伊耆笔修。爰荐飶声，以迓飚游。
隋-佚名-《绍兴以后蜡祭四十二首》@［黄钟为角］惟大明尊，实首三辰。功赫庶物，光被广轮。几方索乡，咸秩群神。灵游来下，户此明福。
隋-佚名-《绍兴以后蜡祭四十二首》@［太簇为徽］三时不害，四方顺成。酬功报始，以我齐明。引颂土鼓，乐此嘉平。降祥幅员，惠于函生。
隋-佚名-《绍兴以后蜡祭四十二首》@［姑洗为羽］日昱乎尽，容光必照。肸蚃之交，惟人所召。有监在下，视兹升燎。肃若其承，云骈星曜。
隋-佚名-《绍兴以后蜡祭四十二首》@礼备告具，心俨容庄。工歌屡奏，声和间章。崇坛陟降，济济跄跄。灵光共仰，嘉荐芬芳。
隋-佚名-《绍兴以后蜡祭四十二首》@晨半未融，天宇澄穆。有虔秉诚，将以币玉。如在左右，罔不祗肃。神兮安留，锡以祉福。
隋-佚名-《绍兴以后蜡祭四十二首》@农为政本，食乃民天。神逐氏作，民始力田。先樯之配，礼报则然。有币将之，维以告虔。
隋-佚名-《绍兴以后蜡祭四十二首》@播种之功，时惟后稷。推以配天，莫匪尔极。崇侑清祀，是为司樯。陈币奠将，永祚王国。
隋-佚名-《绍兴以后蜡祭四十二首》@享以精社，声非稷黍。工祝致告，孔硕为俎。执事骏奔，绳绳具举。神之嘉虞，介福是兴。
隋-佚名-《绍兴以后蜡祭四十二首》@笔社备祀，教民美报。时和峁岂，奉本以告。惟照临功，等于载焘。酌献云初，明神所劳。
隋-佚名-《绍兴以后蜡祭四十二首》@惟酒欣欣，惟神冥冥。是顾是养，来燕业宁。末耜之利，神所笔兴。万世永赖，无对其承。
隋-佚名-《绍兴以后蜡祭四十二首》@释之蒸之，为酒为本。推本所由，于焉洽礼。周邦开基，邰家是启。献兹嘉觞，拜下首稽。
隋-佚名-《绍兴以后蜡祭四十二首》@申以贰钐，百味且旨。礼告三终，神具醉止。旌容骑沓，扬光纷委。降福穰穰，被大岂美。
隋-佚名-《绍兴以后蜡祭四十二首》@礼乐既成，神保聿归。言归何所，地纪天维。岂惟屡岂，嗣几所祈。亿万斯年，神来燕娭。
隋-佚名-《绍兴以后蜡祭四十二首》@［圜钟为宫］玄冬笔祀，始于伊耆。几事聿成，庸答蕃釐。眷言西顾，匪神司之。归功尔神，翩其下来。
隋-佚名-《绍兴以后蜡祭四十二首》@［黄钟为角］魄生自西，照望太阳。下暨储神，贶施万方。节适风雨，富我困箱。共承嘉祀，惟以迪赏。
隋-佚名-《绍兴以后蜡祭四十二首》@［太簇为徽］神罔小大，奠方兹土。祭列坊庸，礼迨貘虎。有功斯民，祀乃其所。非稷声香，厥福周溥。
隋-佚名-《绍兴以后蜡祭四十二首》@［姑洗为羽］岂年穰穰，美芳职职。笾豆方圆，春德也硕。风马在御，云车载饬。来顾来乡，维俟休德。
隋-佚名-《绍兴以后蜡祭四十二首》@兴献恭庄，燎烟分酪。载陟载降，礼容可度。钦惟尔神，上下肃肃。成我稷黍，鉴此牲玉。
隋-佚名-《绍兴以后蜡祭四十二首》@穆穆太阴，礼严妹事。壁玉华光，推经主对。十二周天，几乃有终。尽有备物，莫报元初。
隋-佚名-《绍兴以后蜡祭四十二首》@末耜笔偿，自神农氏。稼樯滋殖，为农者始。作配明祀，奠以告虔。万世佃渔，帝功卓然。
隋-佚名-《绍兴以后蜡祭四十二首》@明明周祖，惟民之恤。播种为教，下民迺粒。曾是索乡，而匪先公。万物佃渔，帝功卓然。
隋-佚名-《绍兴以后蜡祭四十二首》@明明周祖，惟民之恤。播种为教，下民迺粒。曾胆索乡，而匪先公。万世难报，阡陌之功。
隋-佚名-《绍兴以后蜡祭四十二首》@时和几登，物亡疾辨。实俎间实，报神之福。匪神福之，曷成且岂，肥腯咸有，惟神之功。
隋-佚名-《绍兴以后蜡祭四十二首》@除坛西郊，坎其声鼓。百灵至止，结来作主。秬鬯湛淡，玉斝觩觖。是谓嘉德，神其安留。
隋-佚名-《绍兴以后蜡祭四十二首》@荡荡鸿明，称秩群祀。配以昔帝，式重农事。洁史圭瓉，黄流在中。灵其监兹，肸乡岂融。
隋-佚名-《绍兴以后蜡祭四十二首》@几十二月，祀有常典。祭列司樯，言反其本。酌彼泰尊，百未兰生。承神嘉虞，翳此德声。
隋-佚名-《绍兴以后蜡祭四十二首》@歌磬胪驩，蒙萧激香。飚御奄留，申以贰铁。相兴震澹，告灵其醉。庶几听之，成我熙事。
隋-佚名-《绍兴以后蜡祭四十二首》@礼备乐成，澹然将归。其留消摇，象兴已转。偃蹇俗骧，羽毛纷委。忽乘杳冥，遗此福祉。
隋-佚名-《绍兴以后蜡祭四十二首》@维物之精，散乎太空。维索之乡，合聚而同。迺声土鼓，于几之终。格彼幽矣，肸乡其通。
隋-佚名-《绍兴以后蜡祭四十二首》@有帨其新，有匜其洁。言念清祀，弗简弗亵。诚意既交，品物斯列。是用告虔，靡神不说。
隋-佚名-《绍兴以后蜡祭四十二首》@百室机杼，衣褐具宜。民以卒几，神实惠之。言举祀典，答神之釐。有篚斯陈，振古如兹。
隋-佚名-《绍兴以后蜡祭四十二首》@肇降生民，有不粒食。维时神农，迺为先樯。尔末尔耩，云谁之因。酌以汙尊，我思古人。
隋-佚名-《绍兴以后蜡祭四十二首》@维后之功，配天其大。祀而稷之，万世如在。黄冠野服，骏奔皇皇。自古有年，神其降康。
隋-佚名-《绍兴以后蜡祭四十二首》@丰年孔多，百礼以洽。匪极神叹，何以昭答。载酌之酒，用申其动。神具醉止，兴物交欣。
隋-佚名-《绍兴以后蜡祭四十二首》@卒爵乐半，礼备告知。神保聿归，敢以辞致。顺成之方，其蜡乃通。自今以始，八方攸同。
隋-佚名-《绍兴以后蜡祭四十二首》@荡荡困决，气清泬寥。彷佛象兴，丽于穹霄。蹇其来下，肃然风票。神乎安留，于焉消摇。
隋-佚名-《绍兴以后蜡祭四十二首》@齐诚揭虔，敬恭祀事。维俨之容，维洁之器。雍雍乐成，肃肃礼静。神其燕娭，锡祉庶类。
隋-佚名-《绍兴以后蜡祭四十二首》@神宅于幽，{左日右幼}{左日右幼}沈沈。至和塞明，考我德音。神听静嘉，俨乎若临。币以荐诚，敢有弗钦。
隋-佚名-《绍兴以后蜡祭四十二首》@先樯之功，神实称首。以耜以末，俶载南亩。列籍皇坟，亿世是守。何以守报，爰洁兹酒。
隋-佚名-《绍兴以后蜡祭四十二首》@煌煌后稷，实配于天。司樯作稼，民以有年。匪神之私，几以楞告。酌彼泰奠，于德之报。
隋-佚名-《绍兴以后蜡祭四十二首》@兰生百末，申以贰觞。神具醉止，烂其容光。遗之旋兮，羽术委蛇。偃蹇高骧，遗此蕃釐。
隋-佚名-《绍兴以后蜡祭四十二首》@灵之来兮，虯龙沓沓，下上光景。凭陵阊阖。灵之旋兮，羽卫委蛇。偃蹇高驤，遗此蕃釐。
隋-佚名-《绍兴以后祀感生帝十六首》@［圜钟为宫］炎精之神，飞{左车右井}碧落。驾以浮云，丹书赤雀。礼人豆笾，乐谐箫勺。神具醉止，佑我景铄。
隋-佚名-《绍兴以后祀感生帝十六首》@［黄钟为角］宋德惟火，神实司之。上们申惹，迎方重离。瑶币告法，秀毕金支。啾啾神在，彝介繁禧。
隋-佚名-《绍兴以后祀感生帝十六首》@［太簇为徽］于物司火，于方峙南。璇霄来下，羽术毿毿。祠官祝釐，聊佩全簪。本支有衍，则百斯男。
隋-佚名-《绍兴以后祀感生帝十六首》@[姑洗为羽]惟神之安，方解羽监。赤斩霞牙，从以炎官。居歆嘉谎，肸乡灵坛。神之格矣，民讫多盘。
隋-佚名-《绍兴以后祀感生帝十六首》@术牙锵鸣，肃容声精。交神之闰，罔敢弗诚。设洗于阼，疊水惟清。兴以致洁，感通神明。
隋-佚名-《绍兴以后祀感生帝十六首》@三阳交泰，日新惟良。大建厥祀，兹报兴王。祀严陟降，德计声香。聿怀嘉庆，降福穰穰。
隋-佚名-《绍兴以后祀感生帝十六首》@肃肃严祀，神幽必闻。骋驾临乡，将歆飶芬。嘉玉陈币，钦恭无文。永绥多枯，国祚何垠。
隋-佚名-《绍兴以后祀感生帝十六首》@于穆文献，景炎发祥。心兹皇运，垂庆无疆。篚币有陈，式昭肃庄。神之格思，如在洋洋。
隋-佚名-《绍兴以后祀感生帝十六首》@笾豆大房，秩秩在列。奉牲以告，既全既洁。乐均无爽，牲醒攸设。神兮燕娭，霓旌孓孓。
隋-佚名-《绍兴以后祀感生帝十六首》@盛德在火，相我炎祚。典祀有常，牲玉维具。风马云车，翩翩来顾。式蕃帝祉，后昆有裕。
隋-佚名-《绍兴以后祀感生帝十六首》@皇矣文献，开国有先。德配感生，对截在天。練日得辛，来止灵坛。神其锡义，瑞应猗兰。
隋-佚名-《绍兴以后祀感生帝十六首》@苾苾芬芬，神具醉止。笙声铿锵，干旄旖旎。融假无言，神灵惟喜。申锡蕃釐，暨我孙子。
隋-佚名-《绍兴以后祀感生帝十六首》@伟炎厥初，缘感而系。庆衍式崇，昭融有契。乐功既谐，觞献斯继。歆类不达，克昌百世。
隋-佚名-《绍兴以后祀感生帝十六首》@洁陈斯人，昭格惟社。神歆以饫，宰入其馂。清歌振晓，叶气流春。永锡祚嗣，以渥孙民。
隋-佚名-《绍兴以后祀感生帝十六首》@丰祀孔饰，肃来自天。兰尊既入，飚驭载遄。骑云缥缈，聆乐流连。惟迈惟顾，降福绵绵。
隋-佚名-《绍兴以后祀感生帝十六首》@礼文既洽，熏燎聿升。嘉气四塞，丹诚上胜。惟类之应，惟福之兴。永炽天统，亿载灵承。
隋-佚名-《绍兴以后祀五方帝六十首》@［圜钟宫三奏］于神何司，而德于木。肃然顾歆，则我斯福。我祀孔时，我心灵载祗。匪我之私，神来不来。
隋-佚名-《绍兴以后祀五方帝六十首》@［黄钟为角一奏］神兮焉居，神在震方。仁以为宅，秉天之阳。神之来矣，道修以阴。望神未来，使我心苦。
隋-佚名-《绍兴以后祀五方帝六十首》@［太簇为徽一奏］神在途矣，习习以风。百发后先，敢一不恭。奔走羌疫，祓除切凶。顾瞻下方，逍遥从容。
隋-佚名-《绍兴以后祀五方帝六十首》@［姑洗羽一奏］温然仁矣，熙然春矣。龙驾帝服，穆将临矣。我酒清矣，我肴洱矣。我乐备矣，我神顾矣。
隋-佚名-《绍兴以后祀五方帝六十首》@在国之东，有坛崇成。节以和乐，式降式登。洁我佩服，璆琳锵鸣。匪坛斯高，曷妥厥灵。
隋-佚名-《绍兴以后祀五方帝六十首》@物之熙熙，胡为其然。蒙神之休，迺敢报旃。有邸斯珪，有量斯币。于以奠之，格此精意。
隋-佚名-《绍兴以后祀五方帝六十首》@卜岁之初，我迎春祗。孰克侑乡，日古宓戏。于皇宓戏，万世之德。再拜稽首，敢爱斯壁。
隋-佚名-《绍兴以后祀五方帝六十首》@灵兮安留，烟燎既升。有硕其牲，有俎斯承。匪牲则硕，我德惟声。缓节安歌，庶几是听。
隋-佚名-《绍兴以后祀五方帝六十首》@百末布兰，我酒伊旨。酌以匏爵，洽我百礼。帝居青阳，顾予嘉阳。右我天子，宜君宜王。
隋-佚名-《绍兴以后祀五方帝六十首》@五德之王，谁实始之。功括造化，兴天无期。酌我清酤，兴献载饬。神监孔乡，天子之德。
隋-佚名-《绍兴以后祀五方帝六十首》@贰觞具举，承神嘉虞。神具醉止，眷焉化都。我几方新，我亩伊殖。时阳时雨，翳神之力。
隋-佚名-《绍兴以后祀五方帝六十首》@忽而来兮，格神鸿休。忽而往兮，神不予留。神在天兮，福我寿我。千万春兮，高灵下堕。
隋-佚名-《绍兴以后祀五方帝六十首》@［圜钟为宫］离明御正，德协于火。有感其生，维帝是何。帝图炎炎，贻福锡我。鉴于妥虔，高灵下堕。
隋-佚名-《绍兴以后祀五方帝六十首》@［黄钟为角］赤精之君，位于朱明。茂有万物，假然长赢。我洁我盛，我蠲我诚。神其下来，云车是承。
隋-佚名-《绍兴以后祀五方帝六十首》@［太簇为徽］八卦相荡，一气散施。隆炽恢台，职神声之。肃肃飚御，神咏于天。于昭神休，天子万年。
隋-佚名-《绍兴以后祀五方帝六十首》@［姑洗为羽］烨烨其光，炳炳其灵。窅其如容，剡其如声。扇以景风，导以朱游。我德匪类，神其安留。
隋-佚名-《绍兴以后祀五方帝六十首》@除地国南，有基崇崇。载陟载降，式虔式恭。燎烟既燔，黻冕斯容。神如在焉，肆予幽通。
隋-佚名-《绍兴以后祀五方帝六十首》@太微呈祥，炎德克彰。佑我基命，格于明昌。一纯二精，有严典祀。于以奠之，以介繁祉。
隋-佚名-《绍兴以后祀五方帝六十首》@練以纁黄，有篚将之。肸乡斯答，有神昭之。维神于民，实妈货食。归德报功，敢怠王国。
隋-佚名-《绍兴以后祀五方帝六十首》@有牲在绦，从以骍牲。或肆或将，有洁其俎。神嗜饮食，铋铋芬芬。莫腆于诚，神其顾歆。
隋-佚名-《绍兴以后祀五方帝六十首》@四月维夏，兆于重篱。帝执其衡，物无厉疵。于皇帝功，思乐旨酒。奠爵既成，垂福则有。
隋-佚名-《绍兴以后祀五方帝六十首》@猗欤先农，笔兹黍稷。既殖既播，有此粒食。秬经洁清，比罇疏幂。竭我瑶斝，莫报嘉绩。
隋-佚名-《绍兴以后祀五方帝六十首》@兴爵奠斝，载虔载恭。笾豆静嘉，于乐鼓钟。礼备三献，神具醉止。孰埚神德，扬光纷委。
隋-佚名-《绍兴以后祀五方帝六十首》@神来何从，馺然发风。神去何之，杳然幽从。伊神去来，雾散云孙。独遗休祥，山崇川增。
隋-佚名-《绍兴以后祀五方帝六十首》@[圜钟为宫]维帝奠位，乃咸于时。孰主张是，而枢纽之。觳我腹我，比予于见。告我冠服，迨其委蛇。
隋-佚名-《绍兴以后祀五方帝六十首》@[黄钟角]荪无不在，日兴我居。孰不可来，肸乡斯须。象服龙驾，渊渊鼓浮。荪不汝多，多汝意孚。
隋-佚名-《绍兴以后祀五方帝六十首》@[太簇徽]乐哉帝居，逝留无常。尔信我宅，尔中我乡。乃眷兹土，于赫君王。翩然下来，去未遽央。
隋-佚名-《绍兴以后祀五方帝六十首》@[姑洗羽]澹兮抚琴，啾兮吹笙。神之未来，肃穆以听。绽纷羽旃，姣服在中。神既来止，亦无惰容。
隋-佚名-《绍兴以后祀五方帝六十首》@民生地中，动作食息。兴我周旋，莫匪尔极。捕鲽东海，搴茅南山。彼劳如何，矧升降间。
隋-佚名-《绍兴以后祀五方帝六十首》@万椟之衬，一絇之丝。妥之诵之，谁为此施。归之后神，神日何为。不宰之功，荡然四垂。
隋-佚名-《绍兴以后祀五方帝六十首》@维有熊氏，以土胜王。其后皆沿，兹德用庄。黼黻幅与，裳衣是创。币之玄纁，对此昭亮。
隋-佚名-《绍兴以后祀五方帝六十首》@王日钦哉，无爱斯牲。登我元祀，亦有皇灵。以将以享，或剥或烹。大夫之俎，天子之诚。
隋-佚名-《绍兴以后祀五方帝六十首》@黍以为翁，克以为妇。以侑元功，以酌大斗。伊谁歆之，皇皇帝后。伊谁嘏之，天子万寿。
隋-佚名-《绍兴以后祀五方帝六十首》@昔在绵处，有人公孙。登政抚辰，节用良勤。所畜既之，所行宜远。载其华樽，从此箫管。
隋-佚名-《绍兴以后祀五方帝六十首》@羽觞更陈，厥味清凉。饮之不烦，又有庶浆。夜未艾止，明星浮浮。顾言妥灵，灵兮淹留。
隋-佚名-《绍兴以后祀五方帝六十首》@灵不肯留，沛兮将归。王节猋逝，翠旗羔驰。顾瞻儜立，怅然佳期。蹇千万年，无故人斯。
隋-佚名-《绍兴以后祀五方帝六十首》@［圜钟为宫］白藏序，庶彙向成。有严这时礼，用答幽灵。风马云车，来燕来宁。洋洋在上，休福是承。
隋-佚名-《绍兴以后祀五方帝六十首》@［黄钟角］素精笔节，金行固藏。气冲炎伏，明河翻霜。功收有年，礼为有章。祗越眇冥，鸿基永昌。
隋-佚名-《绍兴以后祀五方帝六十首》@[太簇徽]昊天之气，揫敛万彙。涓日洁齐，有严厥祀。有牲维肥，有酒维旨。神之燕娭，锡兹福祉。
隋-佚名-《绍兴以后祀五方帝六十首》@[姑洗羽]执矩期兑，实惟素灵。受职储休，万贤以成。乡于西郊，奠玉陈牲。侑以雅乐，来歆克诚。
隋-佚名-《绍兴以后祀五方帝六十首》@素猋谐律，西颢随灵。笔复元祀，晨炀肃清。下土屡陔，嘉坟芳声。以御蕃祉，介我西成。
隋-佚名-《绍兴以后祀五方帝六十首》@惟时素秋，肇举元祀。礼备乐作，降登有数。洋洋在上，神既来止。神之格思，锡我繁祉。
隋-佚名-《绍兴以后祀五方帝六十首》@西颢肃清，群生茂遂。有严报典，孔明祀事。珪币告虔，神灵燕喜。麦我丰年，以锡民祉。
隋-佚名-《绍兴以后祀五方帝六十首》@洽礼既陈，谐音具举。有条斯牲，孔硕为俎。维帝居歆，介我稷黍。乐哉有秋，翳神之枯。
隋-佚名-《绍兴以后祀五方帝六十首》@徂商笔祀，灵盖孔养。恭承嘉禧，淇澹秬地。监此声香，灵其安留。畴惠下民，匪灵之休。
隋-佚名-《绍兴以后祀五方帝六十首》@沆碣西颢，功载万世。乘金宅兑，侑我明祀。嘉觞布兰，牲玉洁精。神之燕虞，肃用有成。
隋-佚名-《绍兴以后祀五方帝六十首》@肃成万物，泬寥其秋。惟兹祀事，启止灵游。酌献具举，典祀是求。冀福斯民，黍稷盈畴。
隋-佚名-《绍兴以后祀五方帝六十首》@沆碣白藏，顺成万实。有来德声，于昭神妥。露华晨晞，飚驭聿还。介我嗣几，泽均幅员。
隋-佚名-《绍兴以后祀五方帝六十首》@[圜钟为宫]吉日壬祭，律中应钟。国有故常，北郊迎冬。乃藏祀事，必祗必恭。明默虽异，感而遂通。
隋-佚名-《绍兴以后祀五方帝六十首》@[黄钟为角]良月盈数，四气推迁。帝与是时，典司其权。高临下堕，降祉幅员。神之听之，祀事罔愆。
隋-佚名-《绍兴以后祀五方帝六十首》@[黄簇为徽]北方之神，执槿司冬。三时务逐，于焉告功。礼备乐作，归功于神。风马来游，永锡斯民。
隋-佚名-《绍兴以后祀五方帝六十首》@[姑洗为羽]天地闭寒，盛德在水。墨精之君，降福义祉。洋洋在上，若或见之。齐庄承祀，其敢对思。
隋-佚名-《绍兴以后祀五方帝六十首》@昧爽昭事，煌煌露光。条溉蠲洁，容务肃庄。牲肥酒旨，丰此芬芳。降陟有序，礼无越常。
隋-佚名-《绍兴以后祀五方帝六十首》@晨社未升，天宇肃穆。祗或元祀，将以带玉。神以格思，三献茅缩。明灵怿豫，下土是福。
隋-佚名-《绍兴以后祀五方帝六十首》@飚驭云盖，神之顾次。丕昭祀容，发扬乐音。祀事既举，仰当神心。申以嘉币，式下诚堪。
隋-佚名-《绍兴以后祀五方帝六十首》@辰牡孔硕，奉牲以告。秘祝非祈，丰年宜报。至意昭良，交乎神明。降福穰穰，用燕群生。
隋-佚名-《绍兴以后祀五方帝六十首》@赫赫神游，周流八极。德声上闻，于焉来格。不腆酒朵，用伸悃愊。神其歆之，民用乡德。
隋-佚名-《绍兴以后祀五方帝六十首》@十月纳禾，民务藏盖。不有神休，民罔攸赖。孟冬之吉，礼生不昧。神降百祥，昭著蓍蔡。
隋-佚名-《绍兴以后祀五方帝六十首》@万彙揫敛，时惟冬序。蠢尔黎氓，入此室处。酌献告神，礼以时举。赖此阴下，民有所怙。
隋-佚名-《绍兴以后祀五方帝六十首》@神之戾止，天门夜开。礼备告成，云耕孙回。旗蠢晻霭，万灵喧豗。独遗祉福，用泽九垓。
隋-佚名-《绍兴雩祀一首》@苍苍昊穹，覆临下土。钦惟几事，民所依怙。爰竭精虔，礼典斯举。甘泽以时，介我稷黍。
隋-佚名-《摄事十三首》@肃肃清尘，昭事祖匀。粢盛苾芳。四海来祭。皇灵格思，令容有睟。隆福孔皆，以克永世。
隋-佚名-《摄事十三首》@裸以溥将，实户在位。帝德升闻，孝思光被。公卿庶正，傅御师氏。至诚感神，福禄一暨。
隋-佚名-《摄事十三首》@淳清育物，瑞木成文。元气陶治，非烟人氛。玄贶昭格，至和所熏。登歌裸献，肸乡如闻。
隋-佚名-《摄事十三首》@丽斫割牲，以炰以烹。博硕肥腯，芳羞神明。祖考来格，享于克诚。如闻声欬，式燕以宁。
隋-佚名-《摄事十三首》@肃肃艺祖，笔基鸿源。槿兴光大，燕翼贻孙。载祀惟永，庆流后昆。威灵在天，顾我思存。
隋-佚名-《摄事十三首》@思文圣祖，长发其祥。锡义蕃衍，德厚流光。眷命自天，卜世聿昌。祗肃孝享，降福无疆。
隋-佚名-《摄事十三首》@明明我祖，积德累仁。居晦若曜，迈种惟动。帝图天锡，辉光日新。寐斋绎绎，昭事同寅。
隋-佚名-《摄事十三首》@洸洸我祖，时惟膺扬。潜德弗耀，发源灵长。肆类配天，永思不忘。来顾来享，百神是将。
隋-佚名-《摄事十三首》@赫赫太祖，受命于天。赤符避运，威加八埏。神武斟难，功无间然。翼翼丕承，亿万斯年。
隋-佚名-《摄事十三首》@穆穆太宗，于天合德。昧旦丕显，乾乾翼翼。敷佑下民，时帝之力。用怀圣神，孝思罔极。
隋-佚名-《摄事十三首》@煌煌真宗，善继善承。经武耀德，臻于治平。对祀礼光，丕昭鸿名。陟配文庙，皇图永宁。
隋-佚名-《摄事十三首》@鼎俎既陈，豆笾既设。金石在庭，工师就列。备物有严，著诚致洁。孝配文庙，礼以雍徹。
隋-佚名-《司中司命五首》@冠峨峨兮，服章蕤蕤。灵来下兮，进止委蛇。我涓我坛，我洁我俎。降舆却旌，于兹享御。
隋-佚名-《司中司命五首》@绅緌舒舒，佩环铿铿。陟降下上，坛燎光明。有兴于疊，有帨于巾。不吴不敖，庶不安神。
隋-佚名-《司中司命五首》@我诚既洁，我豆既岂。神来降斯，有俨其容。荐此嘉币，肃肃雍雍。何以侑之，于乐鼓钟。
隋-佚名-《司中司命五首》@酌兹旨酒，既盈且芬。式用来歆，衍衍熏熏。何以宁神，荐有嘉笾。何以锡民，日惟岂年。
隋-佚名-《司中司命五首》@云兮飘飘，风兮稜稜。飚驭返空，杲日来升。归旎扬扬，众乐锵锵。我神式欢，惠我嘉祥。
隋-佚名-《祀先蚕六首》@功被环宇，处蟲之灵。有神司之，以生以成。典礼有初，祀事讲明。孔盖翠旌，降集于庭。
隋-佚名-《祀先蚕六首》@灵修戾止，诏以毛血。既兴而帨，尊爵蠲洁。金石谐宛，登降有节。宜顾宜乡，情文不越。
隋-佚名-《祀先蚕六首》@化日初长，时当暮春。簪事方兴，惟后惟巡。丝旷御冬，残生济人。敢忘报本，篚币是陈。
隋-佚名-《祀先蚕六首》@盛服承祀，出自公桑。亿不羽皮，利及万方。百味旨酒，有飶其香。神其歆止，洋洋在傍。
隋-佚名-《祀先蚕六首》@日吉辰良，礼备乐作。精诚内孚，俎豆交错。升歌清越，侑此三爵。黎民不寒，幽吉同乐。
隋-佚名-《祀先蚕六首》@神之来矣，灵风肃然。云胡不留，旭旐有翩。乃举旧典，几以告虔。降福我邦，于万斯年。
隋-佚名-《宋初祀神州地祗三首》@朊朊郊原，茫茫字县。书野分疆，禹功疏奠。灵祗是致，豆笾祗牙。幽赞皇圃，视之不见。
隋-佚名-《宋初祀神州地祗三首》@肸乡储灵，剥恭用币。锵洋导和，洪休允契。嘉气云蒸，浃于华裔。式下坤珍，聿符明世。
隋-佚名-《宋初祀神州地祗三首》@献奠云毕，纯嘏祁祁。威灵藏用，邈矣何之。
隋-佚名-《太庙》@大享合宫，于礼莫盛。入太室裸，偏于列对。陟降有们，一主乎敬。祀事孔明，邦家之庆。
隋-佚名-《天安殿册封五岳帝一首》@名岳奠方，帝备克举。吉日惟良，九实咸旅。温玉镂文，纁裳正宁。礼备乐成，笃神之祜。
隋-佚名-《天禧三年册皇太子一首》@明离之象，少阳之位。固邦为本，央天作贰。备范克温，冖章斯行。丕宣令献，恭守宗器。
隋-佚名-《五方帝》@帝宅震方，在德惟木。宣仁赋和，大生□育。祀法有虔，皇情允肃。神之格思，报以介福。
隋-佚名-《五方帝》@太徽灵德，若首五精。本仁兴益，降气施生。纯牲有硕，旨酒斯清。锡兹帮嘏，既寿洽平。
隋-佚名-《五方帝》@惟帝乘离，恢台其德。平秩南讹，百嘉允殖。感精嘛运，祖我为历。璋币迎郊，□□翼翼。
隋-佚名-《五方帝》@惟帝乘防，司厥生殖。感所自兴，据我炎德。既度斯筵，乃声斯稷。对越居歆，介祉无极。
隋-佚名-《五方帝》@圣考能乡，宗祀熙成。骏烈惟帝，于皇执衡。茂育元运，降祚丕平。载清斯酌，庸声精诚。
隋-佚名-《五方帝》@四序均气，五色奠方。元標枢纽，位正中央。至诚声洁，率土年康。神兮降止，鼎祚绵长。
隋-佚名-《五方帝》@盛德居厚，含草有融。惟思惟信，日黄日中。礼诚荐过，福祐嘉通。永延永阜，九彀咸岂。
隋-佚名-《五方帝》@帝乘中央，沉载函蒙。经结四方，物性滋岂。金石之荐，象德以宫。神锡嘉虞，介祉无穷。
隋-佚名-《五方帝》@玉琯均和，金风候气。神其格思，同粢洁币。九台顺成，群物茂遂。降福无疆，德泽光被。
隋-佚名-《五方帝》@白炜方肃，合宫孔硕。琥以象象，神惟乡德。陞配有序，虔恭无矣。降福穰穰，永安邦国。
隋-佚名-《五方帝》@于赫路寐，肆筵有序。奥若西颢，其神执矩。以荐币玉，式陈簠簋。神其格思，受天之祐。
隋-佚名-《五方帝》@水官修职，星昂居方。执權含寮，万物伏藏。大明昌祚，临下皇皇。日寒时若，神降之康。
隋-佚名-《五方帝》@今月季秋，彀日辛亥。路寐合宫，亲修严配。北方之神，五室来会。馨列是{左目右寽}，庬褫攸介。
隋-佚名-《五方帝》@太宇清明，宣以方色。沛哉灵游，昭示幽则。崇配尊亲，惟兹孝德。神熙蕃丕，涵育四极。
隋-佚名-《五方帝》@礼经之重，祀典惟明。命官揶事，陟降以诚。既升庶品，亦奉二精。锡兹福祉，迄用丕平。
隋-佚名-《五龙六首》@灵之智兮，躍汉潜幽。欲前扰兮，无董兴刘。陈金石兮，佐侑牢羞。庶燕享兮，泽应民求。
隋-佚名-《五龙六首》@灵之至兮，逸驾胜骧。嘘云吸气，承祀日光。展诗鸣律，肃庄琳琅。何以膺神，贶惠无疆。
隋-佚名-《五龙六首》@维灵德兮，变化不常。沛天泽兮，周流八荒。奠嘉币兮，肃雍不忘。永估民兮，锡以同穰。
隋-佚名-《五龙六首》@練吉日兮，进神之堂。牲既陈兮，粢盛既香。奠桂酒兮，容兴嘉觞。发安留兮，锡我福祥。
隋-佚名-《五龙六首》@明明天子，礼文咸秩。矧神之功，横被九域。云施称民，物产滋殖。嘉承惠和，罔有终极。
隋-佚名-《五龙六首》@灵之来下，以雨先驱。灵之旋驭，五云结车。操环应夏，发匣瑞虞。真人在御，来献珍符。
隋-佚名-《夕月三首》@凝阴禀粹，照临八埏。丽天垂象，继日代明。一气资始，四时运行。灵祗昭昭，备物讶诚。
隋-佚名-《夕月三首》@夕耀乘烽，功存字县。金秦在县，以时致度。祀事孔寅，明灵降磁。洁粢岂盛，仓箱流行。
隋-佚名-《夕月三首》@夙陈笾豆，洁诚致祈。垂休保佑，景祚巍巍。
隋-佚名-《夕月十首》@［圜钟为宫］金行告遒，玉律分秋。礼藏西郊，毖祀聿修。精意潜过，永孚于休。神之听之，爰格飚施。
隋-佚名-《夕月十首》@［黄钟为角］时维秋仲，夜寂天清。实严妹事，用答阴灵。坛壝斯设，黍稷惟声。云车来下，庶歆厥诚。
隋-佚名-《夕月十首》@［太簇宫徽］逆日著明，丽天作配。洁诚以祠，礼行肃拜。光凝冕服，气肃环佩。庶几昭格，祗而不懈。
隋-佚名-《夕月十首》@［姑洗为羽］穆穆流辉，太阴之精。盈成靡忒，寒暑以均。克迷克祀，揆日涓辰。牲硕酒旨，来东来宁。
隋-佚名-《夕月十首》@猗欤崇基，右平左诚。祗率典常，屈兹秋夕。陟降惟寅，威们抑抑。神其鉴观，穰简是集。
隋-佚名-《夕月十首》@少采陈科，实日坎祭。礼备乐举，严恭将事。于以奠之，嘉玉量币。神兮昭受，阴骘万彙。
隋-佚名-《夕月十首》@觳旦其差，有牲在条。工祝致告，为俎孔硕。肸乡是期，祚我明德。备兹孝钦，式和民则。
隋-佚名-《夕月十首》@白藏在序，享惟其时。躬即明坛，礼惟载祗。斟以瑶爵，神灵燕娭。歆声顾德，锡我蕃釐。
隋-佚名-《夕月十首》@肃雍严祀，圣治昭彰。清酒既载，或肆或将。礼匝三献，终然允藏。神具醉止，其乐且康。
隋-佚名-《夕月十首》@歌奏云瘵，式礼莫愆。以我齐明，声其告蠲。神保聿归，降康自天。萝图永固，亿万斯年。
隋-佚名-《熙宁观享明堂二首》@于皇圣考，克配上帝。永言孝思，昭证嘉币。
隋-佚名-《熙宁观享明堂二首》@英声迈古，德施在民。允秩宗祀，实延上神。
隋-佚名-《熙宁皇太后册宝三首》@煌煌凤字，玉气宛延。天门崛岉，飞骖后先。龙簨四合，奏鼓渊渊。母备天下，何千万年。
隋-佚名-《熙宁皇太后册宝三首》@峨峨绣扆，旋佩以登。如彼杲日，凌天而升。玉色下照，库库绳绳。猗欤大孝，四海其承。
隋-佚名-《熙宁皇太后册宝三首》@皇帝降席，流云四开。尧赵舜步，下蹑天阶。恭授袜岫，翠旄裴回。明明纯孝，鸿釐大来。
隋-佚名-《熙宁祭风师五首》@飘飘而来，淅沥而下。爰张其入，爰整其驾。有豆有登，有兆有坛。弭旌柅輈，降止且安。
隋-佚名-《熙宁祭风师五首》@兴帨于下，有盘有匜。馈酌于下，有登有尖。服容柔止，进退优止。即事寅恭，神其休止。
隋-佚名-《熙宁祭风师五首》@育我嘉止，神惠是仰。载致斯币，庶几用享。鼓之舞之，式翳尔神。锡福无疆，佑此下民。
隋-佚名-《熙宁祭风师五首》@粟粟坛坫，载是豆觞。醇烈氤氲，普荐芬芳。酌之维宜，献之维时。民有报侑，灵用安之。
隋-佚名-《熙宁祭风师五首》@奠献纷纷，灵心欣欣。超然而返，众御如云。其施伊何，多黍多稌。其祥伊何，不愆厥作。
隋-佚名-《熙宁蜡祭十三首》@天锡康年，四方顺成。乃通蜡祭，索享于明。金石四作，羽施翠旌。神来宴娭，泽被群生。
隋-佚名-《熙宁蜡祭十三首》@惟蜡有祭，报神之功。全聚万物，来享来崇。承诏揶事，不忘肃雍。灵之格思，福禄来崇。
隋-佚名-《熙宁蜡祭十三首》@穰穰岂丰上，翳侯休德。师承天和，钦象古则。嘉玉量币，奠容翼翼。灵施暨民，罔有终极。
隋-佚名-《熙宁蜡祭十三首》@礼崇明祀，必先成民。奉牲以告，备腯其均。炮炙芬芬，俎豆莘莘。锡之纯嘏，以佑斯人。
隋-佚名-《熙宁蜡祭十三首》@秩秩礼文，为坛四方。嘉粟旨酒，百神迪赏。敷兴万物，既阜既昌。伊乐厥昌，傅工无疆。
隋-佚名-《熙宁蜡祭十三首》@礼文备矣，肃肃无哗。金石谐节，圭壁光华。粢以告礼，本以告嘉。锡兹福祉，以泽幽遐。
隋-佚名-《熙宁蜡祭十三首》@灵之来下，扩景乘光。灵之回御，景龙以骧。鉴我休德，降嘏产祥。大田多稼，以惠无疆。
隋-佚名-《熙宁蜡祭十三首》@美若休德，民和几岂。稼樯云施，其积如墉。惠我四国，先樯之功。祭之百种，来享来崇。
隋-佚名-《熙宁蜡祭十三首》@皇皇灵德，经纽万方。承诏揶事，陟降以庄。高冠岌峨，长俩锵洋。嘉承神贶，令闻不忘。
隋-佚名-《熙宁蜡祭十三首》@于穆明祀，莫如报功。灵之利泽，惠我无穷。齐以条志，币以过衷。抚宁四极，永锡登岂。
隋-佚名-《熙宁蜡祭十三首》@英英礼文，既备而全。严严四郊，屹屹紫坛。百末旨酒，基敷若兰，何以畏民，既寿而安。
隋-佚名-《熙宁蜡祭十三首》@林林生民，含哺而嬉。教之稼樯，实神之为。国报厚德，万祀无期。以假以享，锡我繁禧。
隋-佚名-《熙宁蜡祭十三首》@嘉荐芳美，灵莱宴娭。斿车结云，若风马驭。既至而喜，锡我蕃禧。嘉承天贶，曼寿无期。
隋-佚名-《熙宁祀皇地祗十二首》@昭灵积厚，混混坤兴。配天作极，阴惨阳舒。齐明这享，百福甘储。蔗几来止，风马云车。
隋-佚名-《熙宁祀皇地祗十二首》@有来穆穆，临此方丘。其行风动，春止霆收。躬事匪懈，丰盛洁羞。百昌咸殖，允矣神林。
隋-佚名-《熙宁祀皇地祗十二首》@纯诚昭融，芳美嘉玉。肃将二精，以享以奠。休光四弃，灵祗来燕。其祥伊何，永世锡义。
隋-佚名-《熙宁祀皇地祗十二首》@于皇烈祖，维帝所兴。光辉宗祀，如日之升。告灵作配，孝享丞步。锡兹祉福，百世其承。
隋-佚名-《熙宁祀皇地祗十二首》@我修祀事，于何致诚。罔敢怠佚，视兹硕牲。纳烹芳俎，侑以和声。格哉休应，世济星明。
隋-佚名-《熙宁祀皇地祗十二首》@猗嗟富媪，博厚含弘。发容敷秀，动植兹丰。爰酌兹酒，肸乡交通。众祥萃止，垂祜无穷。
隋-佚名-《熙宁祀皇地祗十二首》@光大含弘，坤元之力。海宇咸宁，烈祖之德。其福维何，万物咸宜。其禄维何，永承神禧。
隋-佚名-《熙宁祀皇地祗十二首》@载登坛阼，载酌尊彝。牲酒嘉旨，福禄纯熙。其福维何，万里咸宜。其禄维何，永承深禧。
隋-佚名-《熙宁祀皇地祗十二首》@雍雍肃肃，建我采旄。舞以玉戚，不吴不敖。其将其肆，遥臚嘉肴。何以侑乐，钟鼓管箫。
隋-佚名-《熙宁祀皇地祗十二首》@折俎在笾，贲羹在豆。何以酌之，酒醒是侑。何以锡之，贻尔眉寿。何以格之，永尔康早。
隋-佚名-《熙宁祀皇地祗十二首》@曳我黼黻，屐鸟接武。锵我珩璜，降升圉圉。其将肆兮，既日不侮。其终徹兮，恭钦惟主。
隋-佚名-《熙宁祀皇地祗十二首》@神兮来下，享此苾芬。酌献雍雍，执事孔勤。神之还矣，忽乘飞云。遗我祺祥，物象忻忻。
隋-佚名-《熙宁祀武成王一首》@武千洸洸，日靖四方。百王所祀，休有烈光。命官揶事，佩玉锵锵。思皇多祜，以惠无疆。
隋-佚名-《熙宁望祭岳镇海渎十七首》@盛德惟木，勾芒御神。沂贷淮海，厥功在民。爰熙坛坎，主对庶神。于以歆格，灵贻具臻。
隋-佚名-《熙宁望祭岳镇海渎十七首》@绅韩襜兮，玉佩偿兮。于我将事，神燕喜兮。帝命望祀，敢有不共。往返于位，肃肃雍雍。
隋-佚名-《熙宁望祭岳镇海渎十七首》@祀以崇德，币则有备。肃我将事，登降孔时。精明纯洁，罔有弗祗。史辞无愧，神用来娭。
隋-佚名-《熙宁望祭岳镇海渎十七首》@笔兹东土，含润无疆。维时发春，嘉荐令芳。祭用藐沈，顺性含藏。不涸不童，诞降祺祥。
隋-佚名-《熙宁望祭岳镇海渎十七首》@神之至止，熙坛为春。神之将归，放服振振。歘兮回飚，窅兮旋云。祐于东方，永施厥仁。
隋-佚名-《熙宁望祭岳镇海渎十七首》@嵩稽衡霍，暨厥海江。时维长养，惠我南邦。肆严牲币，神式来降。以侑以妥，百福是庞。
隋-佚名-《熙宁望祭岳镇海渎十七首》@景风应律，朱鸟开辰。肃肃明祀，嘉笾列陈。牲用牲物，乐奏蕤实。克绥永福，祐此下民。
隋-佚名-《熙宁望祭岳镇海渎十七首》@鼓钟云云，敛管伊伊。神既醉袍，日送言归。山有厚藏，水有灵德。物其永依，往奠炎宅。
隋-佚名-《熙宁望祭岳镇海渎十七首》@维土作德，维帝御行。含养载育，万物以成。有严祀典，荐我德声。神其歆止，永用亿宁。
隋-佚名-《熙宁望祭岳镇海渎十七首》@高广融结，实维中央。宣气报功，利彼一方。坎壇以祀，六乐锵锵。灵其有喜，酌以大璋。
隋-佚名-《熙宁望祭岳镇海渎十七首》@言旋其处，以奠中域。无替厥灵，四方是则。神永不息，祀不永愆。以享以报，于万斯年。
隋-佚名-《熙宁望祭岳镇海渎十七首》@品物顺说，时司金行。于郊迎气，以望庶灵。雅歌维乐，圭荐惟牲。作民之祉，永相厥成。
隋-佚名-《熙宁望祭岳镇海渎十七首》@西颢沆砀，执矩司秋。诹言协灵，时祀也修。礼有荐献，爰视公侯。秩而祭之，百福是遒。
隋-佚名-《熙宁望祭岳镇海渎十七首》@我乐我神，簋俎腥饔。日神之还，西土是宫。于蕃禽鱼，于衍草木。富我薮孙，滋我高陵。
隋-佚名-《熙宁望祭岳镇海渎十七首》@帝德乘坎，时御闭藏。爰洁牲楝，兆兹北方。海山攸宅，神施无疆。具享蠲吉，降福也穰。
隋-佚名-《熙宁望祭岳镇海渎十七首》@凄寒凝阴，陨箨条场。百物顺成，黍稷声香。款于北郊，爰因其方。何以侑神，荐此嘉觞。
隋-佚名-《熙宁望祭岳镇海渎十七首》@维山及川，奠宅幽方。我度其灵，降止靡常。肃肃坎坛，既迎既将。促乐入俎，是送是望。
隋-佚名-《熙宁以后祀高禖六首》@容台讲礼，禖宫立祠。司分屈后，带刊陈闰。嘉祥萃止，灵驭来思。皇支蕃衍，永固邦基。
隋-佚名-《熙宁以后祀高禖六首》@郊禖之应，笔自生商。诞膺实命，濬发其禅。天材蕃衍，行称君王。本支万世，兴天无疆。
隋-佚名-《熙宁以后祀高禖六首》@昔帝高辛，先禖笔祀。爰揆仲阳，式祈嘉祉。陈之科牲，授以弓矢。敷祐皇宗，施于孙子。
隋-佚名-《熙宁以后祀高禖六首》@昭见精衷，灵承端命。青帝姑怀，神禖储庆。祚以蕃昌，协于熙盛。螽斯众多，流于雅咏。
隋-佚名-《熙宁以后祀高禖六首》@赫赫高禖，万世所祀。其德不回，锡兹福祉。蕃衍椒聊，和平芣莒。傅类降康，世济其美。
隋-佚名-《熙宁以后祀高禖六首》@礼奠蠲衷，祭作竣事。丕拥灵休，蕃衍皇嗣。
隋-佚名-《先蚕六首》@生民之朔，衣皮而群。惟圣有作，被冒以文。礼乐以成，贵贱以分。欲报之德，金石谐均。
隋-佚名-《先蚕六首》@掩抑笙箫，铿谹金石。神来宴娭，嘉我休德。奉祀之臣，洗心翊翊。锡兹福禧，以惠四国。
隋-佚名-《先蚕六首》@皇天降物，屡化若神。圣实先识，躬以教民。功被天下，为万世丈。币以过志，庶几弃闻。
隋-佚名-《先蚕六首》@列哉圣神，成功微妙。迺兗迺裳，以供郊斋。百未旨酒，嘉觞逢炤。灵徕宴乡，不嚬以笑。
隋-佚名-《先蚕六首》@神来徕，驾跄跄。紫坛熙，烛夜光。会竽瑟，鸣球琅。荐旨酒，杂兰芳。佑明德，锡百祥。
隋-佚名-《先蚕六首》@神之功兮，四海所宗。占五帝兮，莫兴比崇。条往来兮，簇骑容容。恭明祀兮，万世无穷。
隋-佚名-《咸平藉田回仗御楼二首》@农皇既祀，礼毕躬耕。商略旋轸，周颂胜声。观魏将陟，服御爰更。兴人瞻仰，如日之明。
隋-佚名-《咸平藉田回仗御楼二首》@应门斯御，雉扇爰开。人瞻日月，泽动云雷。同风三代，均禧九垓。欢心允洽，时咏康哉。
隋-佚名-《咸平御楼四首》@礼成于郊，迎日之至。时乘六龙，天旋象魏。端门九重，虎贲万骑。四夷来王，群后辑瑞。
隋-佚名-《咸平御楼四首》@应门有翼，羽术斯陈。山龙兗冕，律度声身。峨峨奉璋，肃肃九实。清明在躬，志气如神。
隋-佚名-《咸平御楼四首》@环丘类上帝，六变降天神。社燔礼云毕，伏术肃以陈。天颜瞻咫尺，王泽熙阳春。玉帛臻禹会，动植沾尧仁。
隋-佚名-《咸平御楼四首》@肆书云毕，淳熙溥将。雷雨丽泽，云物效祥。礼容济济，天威皇皇。大麦四海，富寿无疆。
隋-佚名-《雍熙享先农六首》@先农播种，九彀务滋。灵坛致享，良耜陈备。吉日惟亥，运屡纯熙。乐之作矣，神其格思。
隋-佚名-《雍熙享先农六首》@新耕展祀，明灵来格。九有骏奔，百司庇职。献奠肃肃，登降翼翼。祈彼岂穰，福流万国。
隋-佚名-《雍熙享先农六首》@肃陈韶舞，祗荐牲牺。乃逆黄俎，以率躬耕。
隋-佚名-《雍熙享先农六首》@祀惟古典，食乃民天。歆兹洁祀，以应祈年。
隋-佚名-《雍熙享先农六首》@式陈芳荐，爰致虔诚。神其降鉴，永福黎甿。
隋-佚名-《雍熙享先农六首》@明国绀坛，灵风肃然。登歌已阙，神驭将旋。道光帝籍，礼备公田。鉴兹躬家，永赐岂年。
隋-佚名-《雨师雷神七首》@众万之吒，动之润之。昭格孔时，维神之依。冷然后先，肆我肯顾。是耶非耶，纷其来下。
隋-佚名-《雨师雷神七首》@言言祠宫，爰考我礼。维西有疊，维东有洗。爰洁爰条，载荐其困。神在何斯，匪远具迩。
隋-佚名-《雨师雷神七首》@霈兮隐兮，蹶其险威。相我有终，胡宁不知。我币有陈，我邸斯珪。岂维有陈，于以奠之。
隋-佚名-《雨师雷神七首》@山川出云，裔裔而缕。载霪载濛，其德迺溥。自古有年，胡然莫祖。无简我觚，地怠我俎。
隋-佚名-《雨师雷神七首》@瞻彼南山，有虺其出。维蛰之夺，维成之息。眷五顾乡，在夏之日。觚豆匪报，皇忍忘德。
隋-佚名-《雨师雷神七首》@作解之德，形声一兮。爰展献侑，酌则三兮。我兴有假，云胡有私。下土是冒，庶其远而。
隋-佚名-《雨师雷神七首》@阴旄载旋，鼓车其鞭。间神安归，冥然而天。皇有正命，祀事孔蠲。其临其归，亿万斯年。
隋-佚名-《雨师五首》@神之无象，亦可思索。维支阴阴，维风莫莫。降止坛宇，来顾芳声。侑以鼓歌，荐此明诚。
隋-佚名-《雨师五首》@佩玉璆如，黼黻襜如。承神不懈，讫独嘉虞。圣皇命祀，臣敢弗恭。凡尔在位，翼翼雍雍。
隋-佚名-《雨师五首》@崇崇坛阶，灵既降止。有严执奠，承祀兹始。明灵在天，式顾庶察。泽润以时，永拂荒札。
隋-佚名-《雨师五首》@寅恭我神，惟上之使。分成康年，民溪休祉。折俎既登，恶酒既盈。匪荐是专，配以明诚。
隋-佚名-《雨师五首》@牲俎告入，嘉乐休成。卒事有严，燕虞高灵。蕃我民人，育我稷黍。万有千祀，承神之祜。
隋-佚名-《御楼》@五辂鸣莺，八神警踊。天官景从，莫不祗粟。祲威盛容，昭哉祖述。祚我无疆，叶气弃溢。
隋-佚名-《御楼》@青坛帝籍，在国之东。荐笾执耜，率礼和容。鸣芝回对，瑞气凝空。万方瞻仰，百顺来同。
隋-佚名-《御楼》@重城在满，双阕云浮。将披雉扇，载俨珠流。叶风应律，文德怀柔。溥天率土，惠泽咸周。
隋-佚名-《御楼》@恩覃春煦，令布风驰。声名昭晰，文物葳蕤。重森实扇，将降端闱。永光国典，翕受天祺。
隋-佚名-《元符祭神州地祗二首》@朊朊浚邦，皇天是宅。必有幽赞，聪明正直。布列笾豆，考声金石。中外谘宁，翳神之力。
隋-佚名-《元符祭神州地祗二首》@都邑浩穰，民物富盛。主以灵祗，昭乃丕应。玉帛牲牲，鼓钟筦声。祗直攸歆，归于至静。
隋-佚名-《元符亲享明堂十一首》@严父配天，孝乎明堂。兴奠升阶，降音以将。天步有节，帝容必庄。辟公定之，礼无不藏。
隋-佚名-《元符亲享明堂十一首》@圣能享帝，孝克事亲。于皇宗祀，盛节此陈。何以下虔，二精有类。何以致祥，上天鉴止。
隋-佚名-《元符亲享明堂十一首》@合宫礼备，时维哲王。堂筵四敞，明德声香。圣孝来格，降福穰穰。承承继继，万祀其昌。
隋-佚名-《元符亲享明堂十一首》@奕奕明堂，天子即事。奠我圣考，配于上帝。凡百有职，畴敢不祗。俎洁牲肥，其登有备。
隋-佚名-《元符亲享明堂十一首》@惟礼不渎，所以严亲。惟孝不匮，所以教民。陟配文考，享于大神。重禧累福，祚裔无垠。
隋-佚名-《元符亲享明堂十一首》@隆功骏德，两有烈光。陟配宗祀，惠我无疆。
隋-佚名-《元符亲享明堂十一首》@莫尊乎天，莫亲乎父。既享既侑，诚申礼举。戛击堂上，八音始具。天子亿龄，饮神之作。
隋-佚名-《元符亲享明堂十一首》@穆穆在堂，肃肃在庭。于味辟公，来相思成。神既歆止，有闻无声。锡我休嘉，燕及群生。
隋-佚名-《元符亲享明堂十一首》@有奕胡堂，万方时会。宗子圣考，作帝之配。我酌虞典，礼从周志。釐事既成，于皇一暨。
隋-佚名-《元符祀感生帝五首》@二人交泰，七政顺行。四序资始，万物含生。皇朝创业，盛德致平。为民所福，洁此精诚。
隋-佚名-《元符祀感生帝五首》@冕旒俨若，步武有容。公卿济济，韶汉邕邕。
隋-佚名-《元符祀感生帝五首》@乐和夙律，酒奠牧尊。神明斯享，礼盛难论。
隋-佚名-《元符祀感生帝五首》@大君有命，财典感条。帝歆明祀，佑圣千秋。
隋-佚名-《元符祀感生帝五首》@俯临下土，回复上天。触类而长，荷福无边。
隋-佚名-《元祐祀九宫贵神二首》@上天贵神，九宫设位，功徳及物。乃秩明祀。望拜紫坛，赫然灵气。奠玉牙币，歆之无愧。
隋-佚名-《元祐祀九宫贵神二首》@天上贵神，推移九宫。厥位靡常，降康则同。来集于坛，顾歆恪恭。歌以送之，飚静旋穹。
隋-佚名-《章献明肃皇太后恭谢太庙》@于穆宋庙，笔允基扃。文母来献，国祚咸宁。永言昭格，式荐惟声。亦既降止，聿柄神灵。
隋-佚名-《章献明肃皇太后恭谢太庙》@九奏允谐，皇灵来暨。箅物芬声，昭过精意。升降有德，群臣序位。享于克诚，万福攸至。
隋-佚名-《章献明肃皇太后恭谢太庙》@懿彼灵龟，在宫之池。芳莲是吃，千岁奇资。裸将清庙，播于声诗。神降之吉，永保寿祺。
隋-佚名-《章献明肃皇太后恭谢太庙》@洁尔牲牺，既角且骍。玉俎奉将，式表纯精。祖宗斯享，毖祀以成。福禄来降，邦祚隆平。
隋-佚名-《章献明肃皇太后恭谢太庙》@太宫尔肃，烈祖巍巍。上炳淳耀，下流德晖。诒谋燕翼，奄宅邦识。子孙千亿，历数同归。
隋-佚名-《章献明肃皇太后恭谢太庙》@乃祖齐圣，绵瓞其昌。源流濬邈，统毫悠长。如闻肃优，有飶声香。监观垂祐，万叶储祥。
隋-佚名-《章献明肃皇太后恭谢太庙》@奕奕清庙，巍巍帝基。诒谋积德，累洽熏熙。粢盛岂洁，岂容肃祗。俯歆明荐，永锡蕃禧。
隋-佚名-《章献明肃皇太后恭谢太庙》@赤符主祚，长发其祥。灵源自远，帝运重光。载洁务豆，恭荐令芳。致成翼翼，降福穰穰。
隋-佚名-《章献明肃皇太后恭谢太庙》@英英艺祖，出震承乾。握图抚运，卜祚延年。衣冠在庙，威灵在天。永锡无疆，子孙保焉。
隋-佚名-《章献明肃皇太后恭谢太庙》@赫赫皇祖，万邦之君。功崇偃革，德盛兴文。圣谟宏过，至教氤氲。子孙百世，祗荐苾芬。
隋-佚名-《章献明肃皇太后恭谢太庙》@巍巍新庙，穆穆真皇。德符二圣，仁洽万方。联典咸秩，鸿笠用彰。威灵如在，时思不忘。
隋-佚名-《章献明肃皇太后恭谢太庙》@苾芬既荐，溥硕咸陈。礼国乐举，先后有伦。以奉七室，齐洁惟寅。皇灵斯享，福祥荐臻。
隋-佚名-《章献明肃皇太后恭谢太庙》@籥翟既备，干戚是陈。德业昭著，用和神人。
隋-佚名-《章献明肃皇太后恭谢太庙》@牲牲腯肥，粢盛岂洁。三献用行，万舞复列。礼和克成，乐奏将阙。神保聿归，玉豆斯昝。
隋-佚名-《章献明肃皇太后恭谢太庙》@九奏合兮僾然来，百礼成兮欻尔回。想霜驭兮望天阙，八音阕兮心悠哉。
隋-佚名-《哲宗传受国宝三首》@彼鸣在阴，亦白其羽。声闻于天，来集斯斯。勉勉我王，咸遂厥宇。播于异物，受天多祜。
隋-佚名-《哲宗传受国宝三首》@惟皇上德，伊嘏我王。将受厥明，载锡之光。于昭于大，晔晔煌煌。缉熙钦止，其永无疆。
隋-佚名-《哲宗发皇后册宝三首》@既登乃依，如日之升。有严有翼，丕相丕承。天作之合，家邦其兴。朱芇斯星，子孙绳绳。
隋-佚名-《哲宗发皇后册宝三首》@我礼嘉成，我驾言旋。隆坐而跸，奏鼓渊渊。景命有仆，保佑自天。永锡祚嗣，何千万年。
隋-佚名-《哲宗发皇后册宝三首》@宣哲维公，就位肃庄。册宝具举，丕下其光。出于宸闱，鼓钟喤喤。母德天下，万寿无疆。
隋-佚名-《哲宗上太皇太后册宝五首》@大矣孝熙，师民以躬。奉承实册，钦明两宫。万乐具举，一人肃雍。化县上始，四海来同。
隋-佚名-《哲宗上太皇太后册宝五首》@皇帝仁孝，总临万方。褒一其观，日严以庄。龙兗翼翼，玉书煌煌。傅之亿世，休有烈光。
隋-佚名-《哲宗上太皇太后册宝五首》@总裁庶政，拥佑嗣皇。金羽玉简，烂其文章。众歌警作，筦声将将。保安四极，降福无疆。
隋-佚名-《哲宗上太皇太后册宝五首》@涂山之德，渭涘之祥。图徽实册，玉色金相。管弦烨煜，钟鼓喤喤。天之所容，既寿而昌。
隋-佚名-《哲宗上太皇太后册宝五首》@玉车临御，凤盖棼丽。奉承宝册，弥文盛备。抗声极律，助我孝熙。天之所佑，万寿无期。
隋-佚名-《政和鹿鸣宴五首》@思乐泮水，承流辟雍。思皇多士，贲然来从。雝雝济济，四方攸同。登于天府，维王是崇。
隋-佚名-《政和鹿鸣宴五首》@钟鼓皇皇，声筦锵锵。登降维时，利用袜王。髦士攸宜，邦家之光。媚于天子，事举言扬。
隋-佚名-《政和鹿鸣宴五首》@鸣鹿呦呦，载弁俅俅。孙然来思，旨酒思柔。之子言迈，泮涣尔游。于彼西雍，对扬王休。
隋-佚名-《政和鹿鸣宴五首》@首善京师，灼于四方。孙我髦士，金玉其相。饮酒乐曲，吹笙鼓簧。勉武徒御，观国之光。
隋-佚名-《政和鹿鸣宴五首》@遐不作人，天下喜乐。何以况之，鳶飞鱼躍。既勤之驾，献酬交错。利用实王，縻以好爵。
隋-佚名-《至道元年册皇太子二首》@主鬯之重，允屡贤明。承华笔避，上嗣胜英。礼修乐举，育德开荣。一人元良，万邦以宁。
隋-佚名-《至道元年册皇太子二首》@皇储既建，圣祚无疆。莺旌列们，难戟公行。前星有烂，瑞日重光。际天接圣，温文允藏。
隋-佚名-《治平皇太后册宝三首》@睟和临拱，丕命明昴。莺回实势，鸿贯瑶光。礼成乐备，德裕名芳。笔基王化，永懋天祥。
宋-易祓-《安灵龙潭》@流水淼无际，其源偏坤舆。压这以山麓，壅淤谁与疏。神物夜上宅，风雷发欷嘘。擘开苍玉峡，泻作清泠渠。安得探其穴，扁舟武陵鱼。吾闻覆载闲，不过一身如。九竅互开合，血肤乃张舒。其间或积滞，气郁成痈疽。山泽本通气，自然厥中虚。明河转地轴，乔岳并郊墟。脉络无不寓，地行乃其馀。请观千丈瀑，高出康谷庐。
宋-易祓-《读唐中兴颂》@唐家基业重於山，甯许胡雏据九关。当日人心旋□堵，异时世变却循环。壤分旄钺谁能制，政出貂璫不复还。千古高岩销苍藓，空留遗迹蹈元颜。
宋-易祓-《和黄山谷龟壳诗韵二首》@一枝自足鹪鹩巢，一居犹胜蜗牛屋。道人身外本无求，况有龟轩可棲宿。
宋-易祓-《和黄山谷龟壳诗韵二首》@支休纳息三百年，也胜刳赐贮金屋。问子多智亦多穷。何如莲叶安巢宿。
宋-易祓-《和黄山谷琼芝诗韵》@千岁蟾蜍犹得仙，百年枸杞足延命。也须点铁自成金，未信磨砖能作镜。
宋-易祓-《和太白感秋诗韵》@我无适俗韵，滥剖江成竹。惟有南山云，对这若要掬。秋堂风露清，岂不念羁独。行年四十九，亦复此栖宿。二子亦有契，兹期定前卜。泛观穹壤间，物剥继以复。消息固常然，天地非反覆。姑置勿复言，新篘已清熟。
宋-易祓-《寄御史判陶岑》@我醉欲眠郡罢休，谁能倚杖听江流。蕉花当户不知午，梧叶满庭疑是秋。吾首人来无物累，此心何处不天游。鸿边幸有音书至，春在江南云梦洲。
宋-易祓-《示从侄茂》@万事皆从忙处错，寂然不动乃能通。君看开济规模事，却属南阳高臣翁。
宋-易祓-《题识山楼》@山外如何便识山，白云出岫鸟知还。更看面目知端的，却在先生几格闲。
宋-易祓-《浯溪中兴颂》@湘江东西直浯溪，上有十丈中举碑。谁鉴丰碑镇山曲，溪边美人美如玉，想当歌颂大业时，胸蟠星斗光陆离。蚕须虿尾更清劲，凛凛襟怀冰雪莹。水部之文鲁公书，两翁寥寥千载馀。后来更有黄太史，健笔题诗起翁死。一派溪流彻底清，溪边镜石坚而明。我思古人不事见，水石犹作琼瑰声。朅来名山访遗迹，烟雨凄迷山路湿。野叟蒙头看打碑，君其问诸水边石。
宋-易祓-《悬钟石》@不今不古不朝昏，只与南山伴白云。我既无声亦无臭，众生当以不闻闻。
宋-易祓妻-《对雪》@纷纷瑞雪压山河，特出新奇和郢歌。乐道幽人方闭户，高歌渔父正披蓑。自嗟老景光阴速，谁使佳时感怆多。更念鳏居憔卒客，映书无寐奈愁何。
宋-易平湖-《晓岸》@扁舟晓泊画桥西，风满蓬窗水拍堤。落舟半山人未起，万蛙声里子规啼。
宋-易谦-《过梧州》@城空花漫烂，楼向雨萧条。毒草在生瘴，蛮江晚上潮。鱼肥堪把钓，凤去不闻韵。万里双持节，恩波赖圣朝。
宋-易群峰-《初入洞霄》@半生华发笑茫然，作意清朝到洞天。叠嶂互□芒憍稳，飞云故傍葛巾偏。忍思城市轮蹄梦，款结山林笋蕨缘。我有赐馀苍玉璧，与君同试酌寒泉。
宋-易群峰-《游洞霄》@片云将雨又轻还，物外光阴本自闲。醉里不妨游汗漫，诗成更为写谰斑。
宋-易时敏-《顾王遗址》@远树芊芊暮霭平，顾王曾此保孤城。雷封已并田同井，烟爨犹疑灶满营。当代貔貅谁削迹，芳春杜宇自呼名。黍离行迈应相似，倍感诗家咏叹情。
宋-易时敏-《阳乐故城》@典午河山尚有名，兴从阳乐故城生。夕阳门巷丘墟久，春草池塘野水平。废堞栖乌啼夜月，闲壕留雁叫寒更。人民非处桃花在，一度东风一度荣。
宋-易士达-《巴子台》@东郊青土尚崔嵬，疑是巴王築此台。回首当时歌舞地，六宫今尽没黄埃。
宋-易士达-《汴水》@千里通渠竟达河，万民力役怨声多。锦帆不送龙舟返，并覆亡隋入巨波。
宋-易士达-《草屦》@崎岖只惯识羁情，足下忙穿子更轻。近世宦途如纸薄，当知险处不须行。
宋-易士达-《柴桑山》@千古先生节最高，功名识破等鸿毛。如今亦作柴桑隐，只把荷衣当绿袍。
宋-易士达-《赤土岗一层塔》@山矮仙灵偏起敬，水无深浅有龙韬。近来不数称尖者，此塔虽低反自高。
宋-易士达-《春闺》@燕语莺啼触拨侬，院深懒傍绣帘栊。一年春事半晴雨，万里云帆几夕风。柳欠温存牵怨恨，萍无拘束自西东。此情莫向桃花说，说与桃花也落红。
宋-易士达-《道中》@梅雨丝丝未放晴，泥途賸作几程行。客怀方此无聊赖，更着啼鹃两三声。
宋-易士达-《登拟岘台》@叔子声名千古香，几多遗爱在襄阳。后来景行瞻先哲，善政丰碑共久长。
宋-易士达-《杜鹃二首》@一自连云栈道开，杜鹃啼血溅莓苔。不如归去无人听，几个朝衣出蜀来。
宋-易士达-《杜鹃二首》@西望茫茫濯锦矶，山川只似旧家时。杜鹃苦劝人归去，望帝有宫胡不归。
宋-易士达-《杜鹃花》@轻剪梢头薄薄罗，子规湔血恨难磨。园林莫道香飞尽，嫩绿枝头不用多。
宋-易士达-《二色桃》@两色桃花相映开，武陵移就小园栽。玉环不奈蒲萄重，一半红潮玉脸来。
宋-易士达-《古繙经台》@仙人何代此繙经，叠石成台掌面平。好是松风明月夜，恍然吹下步虚声。
宋-易士达-《古石磴》@石磴嵌空不计年，青青薜荔带风烟。谢公诗句今忘恙，只有红泉变玉泉。
宋-易士达-《观傀儡》@刻出形骸假像真，一丝牵动便精神。堪嗤鼓笛收声后，依旧当时木偶人。
宋-易士达-《汉阳渡》@跃马来游汉水春，一杯聊买醮诗神。茫茫鹦鹉洲边渡，尺素谁能寄锦鳞。
宋-易士达-《和宦叔送往临川》@征衣何惜染尘埃，款段搜诗亦快哉。百里亭长与亭短，一天云合复云开。倾茅柴酒和馀粕，弹接{上四下离}巾去薄塺。不是剡溪清兴尽，声声杜宇劝归来。
宋-易士达-《和李润父资圣寺壁间韵》@古径萦迂碧藓深，瘦藤得得叩业林。雪浮茗枕陪僧话，风度松窗奏法音。断壁剔虫伤古画，拂尘挥兔断清吟。留衣尚有重来约，一笑何妨载酒寻。
宋-易士达-《和梅花韵》@生爱梅兄是淡交，每相逢处更吟嘲。暗香疏影名千古，冷艳孤光雪几梢。东阁诗才犹腹稿，西湖人物尚衡茅。风前有恨曾知否，不得随泥上燕巢。
宋-易士达-《和朋溪探梅韵》@锦囊分付与溪奴，江路寻幽属野夫。暖信已传春到未，暗香还动月明无。妆因底事偏清雅，态为何人转瘠癯。惹起诗魂禁不得，恍然飞越亦忘吾。
宋-易士达-《后坑茅舍》@三两人家傍小溪，萧萧短竹插疏篱。平生不识兴亡事，只探春来种谷时。
宋-易士达-《湖上》@两岸青帘箫鼓多，闲愁到此总消磨。湖光十里平如掌，稳泛轻舟击楫歌。
宋-易士达-《花朝燃灯》@唤起园丁葺小园，喜逢社友访林泉。莺花世界春方半，灯火楼台月正圆。闲不待偷皆乐地，趣随所得到吟边。丁宁莫划庭前翠，留与游人伴醉眠。
宋-易士达-《化人台》@富贵功名一窖尘，白头人送黑头人。若教总识玄玄理，劫火何曾焚法身。
宋-易士达-《黄陵庙》@帝辇南游竟不还，二妃望断九疑山。森森万古祠前竹，犹带当时粉泪斑。
宋-易士达-《江上》@西风卷起五湖秋，万顷波中几白鸥。好趁水云深处隐，短蓬蓑笠一扁舟。
宋-易士达-《阶笋》@绿笋行春竞着鞭，喜添嫩行护阶前。儿童未识清风味，锄取新苗供晚筵。
宋-易士达-《金华山》@岩室嵌空古洞天，初平曾此学升仙。至今犹有为羊石，散在苍松夹道边。
宋-易士达-《金山寺》@浮图突兀起江中，镇压东南气象雄。除却金山馀外地，苍波何处不龙宫。
宋-易士达-《景阳井》@白莲阁下小方池，后主曾于此避隋。知拥二妃何处去，至今石脉带臙脂。
宋-易士达-《句》@催趱荼醾交夏景，安排芍药送春光。可堪收拾归屏枕，颇欲浮沈赴酒杯。
宋-易士达-《兰花二首》@春到兰芽分外长，不随红叶自低昂。梅花谢后知谁继，付与幽花接续香。
宋-易士达-《兰花二首》@曲水流边苔色浸，右军遗墨动清吟。蕙风和畅人非昔，香得山阴直到今。
宋-易士达-《梨花》@满院朝来白雪香，伤心遥想旧阿房。故园弟子今何在，春雨溶溶空断肠。
宋-易士达-《柳二首》@平生家住灞桥边，别恨离愁总被牵。轻薄老来犹不减，落花时节尚飞绵。
宋-易士达-《柳二首》@春工染就缘丝条，织雨缲风拂灞桥。可是韶光难击着，暗教瘦损小蛮腰。
宋-易士达-《洛阳》@季龙方始是童时，视志观声已叹奇。啸倚上都门外者，如何夷甫却先知。
宋-易士达-《梅》@月上吟窗疏影浮，暗香风动袭衣裘。温存留索巡檐笑，遮莫高楼起笛愁。
宋-易士达-《梅碑》@冷蕊谁回笔底春，不教花落更芬芬。自从揭在吟窗里，常带催诗一片云。
宋-易士达-《梅花》@搜诗索笑傍檐梅，冷蕊疏花带雪开。莫把枯梢容易折，留看笑影上窗来。
宋-易士达-《梅花曲》@老树槎芽知几年，结根更在苍崖巅。雪深三尺冻不折，春条森森临风前。春脚移从何处来，未到百花先到梅。南枝初着三两蕊，北枝冱寒犹未开。昨夜东风破寒腊，南枝北枝尽披拂。不须羯鼓喧春雷，一点阳和香自发。
宋-易士达-《梅花吟》@孤山和靖真奇士，绕屋种梅清彻底。暗香和月透窗，压尽几多红与紫。挨排花品果为魁，南枝向暖首先开。当时疏影横斜句，几度吟从笔底来。劝君莫奏城头角，吹得梢头花片落。
宋-易士达-《莫愁村》@千古行人说莫愁，荒村依旧石城头。不知艇子今何在，汉水滔滔空自流。
宋-易士达-《牛心寺》@玉环妖国祸胎深，鼙鼓渔阳帝莫禁。不怨锦绷当日事，如何归咎凿牛心。
宋-易士达-《蓬山馆》@庭馆飞翚气象雄，两山峙秀傍苍穹。我来检点多奇胜，恍在蓬莱第一宫。
宋-易士达-《琴》@花间横膝兴何深，流水高山几古今。一自杏坛声响绝，不知谁解继遗音。
宋-易士达-《青阳驿》@锦绷绣袜两无成，几把唐家国祚倾。帝宿青阳铃铎响，起来疑是鼓鼙声。
宋-易士达-《山花》@山花浥露靓晨妆，着向行边自在香。遥想艳阳三二月，多应勾引蝶蜂忙。
宋-易士达-《山家》@万木回环八九家，挑藤去去路欹斜。无端杜宇催春急，叶落山头踯躅花。
宋-易士达-《山居自道》@山林清富贵，何在玉堂居。诗积囊中锦，家多几上书。碑文堪帐壁，薇蕨当盘蔬。安分簟瓢乐，虽贫绰有馀。
宋-易士达-《上亭驿》@霏霏风送铎悲鸣，大驾南巡宿上亭。惊起三郎魂欲断，梨园犹唱雨淋铃。
宋-易士达-《锁江亭》@锁江水下水悠悠，只锁长江不锁愁。但存一樽浇旅思，图教沉醉泛扁舟。
宋-易士达-《苔钱》@造化为炉巧冶成，儿童指似五铢轻。买春无算空流地，润屋何心望满籯。只恐痴人思宿债，枉教处士负贪声。汉皇不吝铜山赐，羞杀申屠恶妒生。
宋-易士达-《滕王阁》@滕王歌舞旧城楼，一度登临一度愁。惟有西山南浦景，教人千古说洪州。
宋-易士达-《题陈巽斋寒窗听雪诗卷》@彤云黯淡酿天寒，却向江头理钓船。雪打蓬窗眠不着，声声时送到吟边。
宋-易士达-《题邓氏船斋》@平生心乐水云乡，卜得书窗瞰碧塘。自有济川勋业在，在劳两柁与风樯。
宋-易士达-《题妙智不俗轩》@亭亭修竹两三竿，鼓动天风掠鬓寒。一点红尘飞不到，满窗冰雪自相看。
宋-易士达-《题钱翁杨伯传竹浦吟稿》@关西今喜有云仍，冰雪相看一样清。最是晚来江上处，饱听叶□助诗声。
宋-易士达-《题秋江烟草诗卷》@万里长江浸碧流，烟笼细草满孤洲。吟怀到此难排遣，独立斜阳古渡头。
宋-易士达-《题石溪伟观》@水共长天不尽头，石溪奇处着危楼。我来倚徒阑干看，风撼芦花叶叶秋。
宋-易士达-《题先月阁》@新築亭台分外凉，广寒移下水云乡。才当暝色千山合，便有檐前一点光。
宋-易士达-《题云石耕夫道院》@片云块石一耕夫，耕得情田数亩馀。不用木金为耒耜，只将纸墨当菑畬。塞茅心撤犹芟草，翻水文成若决渠。三岁一番供贡籍，平时不用纳王租。
宋-易士达-《田野燕巢》@莫问山村与水边，何拘华屋且随缘。不成此地无王谢，枉了春光又一年。
宋-易士达-《途间观野菊》@林峦露骨草无芽，枯柳吟蝉蹟见沙。莫道西风全肃杀，行边无处不黄花。
宋-易士达-《途间偶成》@拂晓挑藤去路忙，倦投野店午炊香。闲看昔日题诗处，依旧榴花出短墙。
宋-易士达-《温泉》@当日温泉浴太真，岂知绣袜解尘生。更于洗滑凝脂处，尚忆胡儿在锦绷。
宋-易士达-《闻杜鹃再韵》@片片桃花下钓矶，声声杜宇暮春时。迩来夔峡多游子，正好从头唤取归。
宋-易士达-《浯溪》@阿瞒南幸国几危，颠倒皆由豢禄儿。休说马嵬当日事，浯溪且细读元碑。
宋-易士达-《闲步西湖》@西湖风景绝繁华，两岸荷香十万家。除却孤山林处士，后来谁肯种梅花。
宋-易士达-《岘山亭》@岘山亭是昔人非，忍读羊公堕泪碑。回首山翁花下处，凄凄芳草晚风悲。
宋-易士达-《小园》@小园名涉趣，趣不在园花。乐水撑孤艇，爱山乘小车。浅深随种艺，红紫任交加。胸次藩篱剖，八荒同一家。
宋-易士达-《旴江道中》@翠烟浓处着啼鹃，唤得韶光上柳绵。父老已知农事急，一蓑烟雨辨秧田。
宋-易士达-《夜宿合塘铺借壁间韵二首》@对床风雨话辛酸，客枕凄凉寐不安。须信在家贫亦乐，征衫赢得带围宽。
宋-易士达-《夜宿合塘铺借壁间韵二首》@潇潇冷雨送昏黄，伦竹吟风到客窗。短梦欲成肠已断，明朝一岭即旴江。
宋-易士达-《游东湖》@好是东湖近物华，微吟去路亦何赊。两堤柳影澹台墓，十里荷香孺子家。淡淡烟笼僧寺静，飘飘风飐酒旗斜。重来徒倚阑干久，天末残阳噪暮鸦。
宋-易士达-《虞美人草》@霸业将衰汉业兴，佳人玉帐醉难醒。可怜血染原头草，直至如今舞不停。
宋-易士达-《育王塔》@谁向鄞江立法门，育王钟鼓振朝昏。阎浮八万四千塔，应合相推此塔尊。
宋-易士达-《赠写神吴子可》@不数僧繇只数吴，丹青纪出活形模。问君写尽人多少，写得人心一片无。
宋-易士达-《赠易数胡一鉴》@学本先天造化中，希夷康节与磨礲。光明照破人心事，一片灵台不是铜。
宋-易士达-《竹林伤田家》@阴阴沈沈雨霏霏，农夫把秧妻抱儿。前村后村歌相答，上亩下亩泥正肥。新谷登场腹不饱，新丝出盎身不丝。膏粱纨袴一笑乐，粉白黛绿千金挥。农家升苗一寸税，里正打门星火追。
宋-易士达-《竺涧梅》@疏枝冷蕊本清幽，不傍山林傍碧流。莫遣城头吹画角，恐惊花片动情愁。
宋-易性中-《龙虎山》@云气蓬莱近，山阴草树香。御风不知远，仙骨已清凉。
宋-易元矩-《竹》@一别虞妃去未还，愁云空锁九疑山。世间多少相思泪，洒遍修篁染不斑。
宋-易中行-《挽故知容州朝请陶公章二首》@平塘古君子，出处一渊明。诗句月般好，宦情云样轻。从教五马贵，不博几鸥轻。满目西山恨，遥途驻隆旌。
宋-易中行-《挽故知容州朝请陶公章二首》@顾予生最后，相去又临川。欠识先生面，幸亲令子贤。典型端有自，衣钵岂无传。德以君家好，清修一节坚。
宋-奕载-《大雄寺》@琉璃叶下剪梧桐，缘子青枝扫地空。俗眼如休有青白，好风安得间雌雄。物隋尘境工荣顇，人触心兵战异同。只可轻帆理归兴，暮云萧散大江东。
宋-益州录事-《句》@秋光都似宦情薄，山色不如归兴浓。
宋-殷澄-《题泖居》@国破不共天，军行却扫地。一言活万人，三泖终吾志。
宋-殷彦卓-《陶庵精舍》@静结罗浮屋，邻鸡远不闻。秋到屋下田，井井皆黄云。草堂久无梦，甘与麋鹿群。我闻彭泽令，耻为二姓臣。一朝任去来，柴桑漉酒巾。披图长叹息，古今多逸民。
宋-尹栋-《句》@白苹影蘸无痕水，黄菊香催未了诗。
宋-尹棐-《题汪水云诗卷》@平生宁用拙，方凿不圆卿。风月少知己，江山多故情。北辰终夕仰，西雨几时晴。水与云无定，君当保令名。
宋-尹辅-《呈大德禅师》@支遁行藏惠远才，几年嵩少避浮埃。八行丹诏云间落，一对紫衣天上来。诵律夜窗寒月皎，闭门秋渚白莲开。名高自达帝王听，就降殊恩不假媒。
宋-尹穑-《句》@异日是非忧史谬，终身寒饿羡钱愚。
宋-尹穑-《句》@徒然五侍从，不办一书生。
宋-尹穑-《句》@景龙只是当时路，不见金钱打著人。
宋-尹穑-《句》@酬功不惜赏行布，送死惟堪缚一驴。
宋-尹穑-《句》@草黄眠失犊，石白动知鸥。
宋-尹穑-《句》@本来饥饱非同鼎，安得浮沈自一舟。
宋-尹穑-《庸医行》@南街医工门如市，争传和扁生后世。膏盲可为死可起，瓦屑蓬根尽珍剂。岁月转久术转疏，十医九死一活无。北市医工色潜动，大字书牌要惊众。偏收弃药与遗方，纵有神丹亦无用。实者为虚热为寒，几因颠倒能全安。君不见形神枵然卧一室，医方争功药无必。左手检方石顾金，两手虽殊皆剑戟。
宋-尹恕-《三溪》@三溪溪水别原委，长日波光荡无已。曲折有如九回肠，合匯门前清彻底。只看秀色照眼明，溪上间游不倦情。何年得作逋荣客，好结芳邻一濯缨。
宋-尹应许-《挽陆君实》@谁使权奸酿祸深，末流无复救危枰。君臣霄壤难同死，杜稷丘墟可再生。叔宝井中空大辱，鲁连海上特虚名。一家骨肉俱鱼腹，留得丹心万古明。
宋-尹应许-《挽陆君实》@古今忠义独斯人，危在须臾见益真。身不远亡忧丧节，君非同逝虑蒙尘。平时谁执朝廷柄，末路方知社稷臣。楚些欲招招不得，沧溟南望浩无津。
宋-尹直卿-《贺曾幼张中漕举》@官样文章曾靖州，计台一鹗再横秋。虽为竹使年殊少，要续荷囊意未休。丹陛行寻螭陛旧，清香仍裛桂香浮。二千石扫三千字，千载江西作话题。
宋-尹直卿-《贺周益公归休》@六一先生薄吉州，归田去作颖昌游。我公不向螺江住，羞杀青原白鹭洲。
宋-尹直卿-《寿俞尚书七十九》@后皇深助顺，命世烨生贤。临汝葱佳气，罗浮降散仙。春兰早无圣，秋竹晚弥坚。稳击三千水，高腾尺五天。清癯迂叟侣，温厚醉翁然。献纳星辰上，司存雨露边。常情难勇退，定力竟孤骞。此夕寻常夕，明年八十年。金猴转空柄，璿象璨丁躔。中令汾阳考，平章潞国權。龙钟笑裴度，矍铄过文渊。阴阳无尽藏，真源不老仙。
宋-尹直卿-《寿曾撙斋七十八》@先生虽老正康强，紫绶金鱼两鬓霜。椿干岂因更节健，松江自饮菊潭香。方过一百官省岁，尚有八千年寿长。徼福定从句漏令，丹砂问了却分赏。
宋-尹直卿-《寿侄》@浙水春风第一家，只言当日长兰芽。谁知李白三山侣，来看姚黄二月花。金瓮荼蘼香作酒，玉瓯松子肉为茶。满板松竹并奇物，寿似蟾宫之桂华。
宋-尹直卿-《送钱文季赴班》@鳌头那久幕莲间，国子先生促趁班。元自胸中有奇观，须教集里富江山。三年再见虽成别，正月诸生亦入关。为赋江空岁年晚，功名惟恐鬓毛斑。
宋-尹直卿-《问寐龙楼晓》@父母人皆有，仪刑自冕旒。问安趋燕寐，拂晓过龙楼。鹤驾严晨卫，鸡人彻夜筹。兹闱天语接，飞栋月华收。万姓齐呼舞，三宫款献酬。小儒尤国切，几白九分头。
宋-尹洙-《过兴平哭耿傅谏议丧呈经略韩密学》@去年使旆西征日，一见称君胆气豪。始信推心待国士，能令视死如鸿毛。从来投笔轻文吏，自此横尸贵尔曹。槐里今朝逢輤旐，依然旧馆一长号。
宋-尹洙-《和河东施待制二首》@已成沈约难并恨，且奉陶公有限盃。感事伤春多少意，星星渐入鬓中来。
宋-尹洙-《和河东施待制二首》@千里观风使节来，百城舒惨系行台。威严少霁犹知幸，谁信芳罇镇日开。
宋-尹洙-《和人过韩柱国庙一首》@隋氏一宇内，三将皆勇夫。贺公活以累，杨素死有诛。贤哉韩柱国，身与功名俱。庙食垂后世，祀典诚有诸。荒忽临终言，遂此惑庸愚。
宋-尹洙-《皇雅十首·《大卤》二章》@冀州之疆，粤惟大卤。俗忮而专，地扼而固。协比幽都，荡摇边圉。三垂既夷，凶威弗沮。帝御六师，百万貔虎。剪其附庸，至于城下。锋镝始交，梯冲如舞。蠢尔孱王，请附降虏。我士奋扬，愿究吾武。皇帝曰吁，念彼黎庶。
宋-尹洙-《皇雅十首·《大卤》二章》@晋郊既平，九区以宁。陈功太庙，告假威灵。在昔武王，于商观兵。维我艺祖，亦勤于征。匪贷晋罪，俟厥贯盈。圣作圣继，巍巍相承。
宋-尹洙-《皇雅十首·《帝籍》二章》@帝籍于郊，典仪具陈。务农以训，供祀以勤。祀在于诚，匪勤于人。训农以实，匪训以文。帝谨二物，乃躬乃亲。公侯卿士，暨厥庶民。
宋-尹洙-《皇雅十首·《帝籍》二章》@帝赉高年，式宴且喜。种种黄发，族立而议。我生艰难，暴乱以继。耳狃金鼓，目狎戎器。皇其我图，亲讲农事。有子有孙，力田孝悌。
宋-尹洙-《皇雅十首·《帝制》五章》@帝制万邦，罔有弗宾。蛮夷戎狄，羁而勿臣。威格三方，稽颡献珍。单于革心，愿交使人。
宋-尹洙-《皇雅十首·《帝制》五章》@帝谋公卿，列侯庶校。咸曰彼心，暴戾阴狡。既扰我疆，复利吾宝。无若励兵，袭其还道。
宋-尹洙-《皇雅十首·《帝制》五章》@皇曰有众，予实念兹。战无必胜，矧其归师。借曰大獲，畴能尽之。益俾馀丑，毒吾朔陲。
宋-尹洙-《皇雅十首·《帝制》五章》@在汉世宗，抗威北戎。暴农算商，经用弗充。中士震骚，汉南始空。降及后世，犹称厥功。
宋-尹洙-《皇雅十首·《帝制》五章》@於穆圣考，德无与偕。匪勤于兵，北人遂来。逮是三纪，远俗以怀。生民休息，呜呼仁哉。
宋-尹洙-《皇雅十首·《皇治》三章》@皇底其治，钦哉惟刑。在疑而宥，罔察为明。爱怒弗肆，孰为重轻。毋一弗辜，惟典之平。
宋-尹洙-《皇雅十首·《皇治》三章》@前世理官，倚法以刻。匪彼为仇，盖曰任职。今之蔽狱，务正其辟。鉴于前人，繄我仁德。
宋-尹洙-《皇雅十首·《皇治》三章》@皇德在仁，寖而成风。公侯卿士，靡不率从。麛卵萌生，咸保厥终。不鄙不夭，乐哉融融。
宋-尹洙-《皇雅十首·《耆武》三章》@耆武定功，时惟二方。淮服其乂，海南遂荒。孰孱而盭，孰暴而猖。自底不譓，乃终灭亡。
宋-尹洙-《皇雅十首·《耆武》三章》@帝戒二俘，同即尔诛。予惟民无辜，休息是图。
宋-尹洙-《皇雅十首·《耆武》三章》@帝嗟汙邦，久罹于兵。或暴下以征，或敷虐以刑。予命中典，协于图经。民服德音，室家以宁。
宋-尹洙-《皇雅十首·《庶工》三章》@帝咨庶工，畴其辅予。俊乂以登，厥劳乃图。匪忘旧勋，非贤勿俞。巍巍衮台，盛德以居。
宋-尹洙-《皇雅十首·《庶工》三章》@任贤伊何，昌言是庸。勉告尔猷，罔恤迺躬。岂无狷辞，怫于予衷。予不尔疵，尔无面从。
宋-尹洙-《皇雅十首·《庶工》三章》@始时从官，戎容扬扬。今帝左右，儒冠煌煌。朝廷以尊，文物典章。得人之盛，奕世重光。
宋-尹洙-《皇雅十首·《太平》一章》@噫！太平无象兮世乌得而知，维盛德可迹兮其封祀之仪。东岱宗兮西汾脽，礼上帝兮宾地祇。皇有征兮吾民以嬉，皇有祈兮吾民是私。天敷佑兮俾皇之釐，永世亿宁兮无疆之基。
宋-尹洙-《皇雅十首·《天监》四章》@天监下民，乱靡有定。甚武且仁，祚厥真圣。仁实怀徕，武以执竞。匪虔匪刘，拯我大命。
宋-尹洙-《皇雅十首·《天监》四章》@自昔外禅，曰经曰营。令以挟制，政以阴倾。帝初治兵，志勤于征。奄受神器，匪谋而成。
宋-尹洙-《皇雅十首·《天监》四章》@淮潞弗虔，卒汙叛迹。戎辂戒严，皇威有赫。彼寇诖民，吾勇其百。殄厥渠魁，贷其反侧。
宋-尹洙-《皇雅十首·《天监》四章》@帝朝法宫，左右宗公。忮夫悍士，以雍以容。尔居尔室，尔工尔农。既息既养，惟天子功。
宋-尹洙-《皇雅十首·《西师》六章》@主用西师，岷梁弗宾。匪曰负固，实交晋人。予训予誓，合我将臣。正厥有罪，无庸伤民。
宋-尹洙-《皇雅十首·《西师》六章》@矫矫虎士，载摧其壁。于嗟孟侯，亦果其策。迎师而降，靡抗锋镝。岂独身谋，完是宗国。
宋-尹洙-《皇雅十首·《西师》六章》@蜀都既平，将臣失律。此众悍骄，彼民危栗。当涂叫呶，合万为一。匪怀则威，帝心是恤。
宋-尹洙-《皇雅十首·《西师》六章》@帝曰将臣，予嘉乃庸。废命毒民，尔弗有终。邦典用疑，惟罪惟功。靡殛而削，协于厥中。
宋-尹洙-《皇雅十首·《西师》六章》@帝曰孟侯，受封于楚。淑旂琱戈，备物异数。俾尔族姻，及乃文武。服在王庭，靡不有序。
宋-尹洙-《皇雅十首·《西师》六章》@蜀民呼歌，天子威灵。保我者封，暴我者刑。匪功是私，匪弱是陵。天子惠民，畴敢不承。
宋-尹洙-《皇雅十首·《宪古》二章》@帝怀永图，治古是宪。四方守臣，惟屏惟翰。在昔艰难，弗惠训典。跨都连城，高牙以建。有土有民，肆乃征缮。以息以容，终焉叛涣。凡今帅臣，狃厥闻见。匪革乱原，曷清多难。
宋-尹洙-《皇雅十首·《宪古》二章》@帝告庶邦，式是典彜。元侯顯父，戚臣宗支。正乃封圻，予一人是毗。凡曰附城，罔尔俾之。畜兵厚赋，靡尔得私。毋凶而国，作福作威。天子有命，畴敢不祗。子孙承承，唯万世规。
宋-尹洙-《随州闻刘易入终南山》@神骥渴死追无踪，离娄眩目迷虚空。九衢懽游尚故处，一日忽在终南峰。附势趋权徒扰扰，生歌死哭何匆匆。人间万事既能了，莫教声誉过关东。
宋-尹洙-《赠三乡浮图智聪一首》@伊昔相逢日，于今二十年。师随安乐住，我岂利名牵。自笑真徒尔，何如养浩然。西门女几路，未得赋归田。
宋-尹洙-《舟次寿州寄濠州江钧少卿》@雨涨滩头沙已空，一帆西上快清风。谁知去郡迟迟意，犹逐淮波日夜东。
宋-印首座-《偈一首》@不挂寸丝方免寒，何须特地袅长竿。而今落落零零也，七佛之名甚处安。
宋-印首座-《偶书》@折脚铛儿谩自煨，饭余长是坐堆堆。一从近日生涯拙，百鸟衔华去不来。
宋-应材-《题罗汉洞》@石磴巍峨捉膝行，行时不觉看时惊。纵教良匠描难就，自是天工造化成。
宋-应节严-《雁荡归兴》@倚云绝巘极跻攀，力倦何能跨鹤远。回首乘鸾千尺上，举头踞虎万寻间。石坛胜地留仙住，玉府浮云伴客閒，秀水名山观不尽，放吟骚客兴何悭。
宋-应枢-《游它山》@登陆由来说四明，它山胜地久驰名。龙眠巨堰两岸下，鳄吼奔流一水清。瑶阁钟鸣群动息，金轮鼓奏百旦惊。后来水政谁研究，肯兴云涛更主盟。
宋-应傃-《句》@嘉木灌业春意好，可怜不种紫荆花。
宋-应煟-《它山堰》@十里犹闻震地雷，海神惊惧勒潮回。游人只爱山川好，一馀因谁惠得来。
宋-应子和-《句》@两岸夕阳红。
宋-应子和-《句》@蜡炬短烧红。
宋-应子和-《句》@风过落花红。
宋-英州司寇-《题梅岭佛祠壁》@滇江今日掌刑回，上得梅山不见梅。辍俸买栽三十树，清香留兴雪中开。
宋-盈盈-《寄王山》@枝上差差绿，林间簌簌红。已叹芳菲尽，安能樽俎空。君不见铜驼茂草长安东，金玉镳勒雪花骢。二十年前是合资少，累累昨日成衰翁。几时满饮流霞钟，共君倒载夕阳中。
宋-盈盈-《伤春曲》@芳菲时节，花太枝折。蜂蝶撩乱，阑槛光发。
宋-郢州太守-《判幸粹求免税丁》@松垣笔力破苍溟，欲援任涛免税丁。一段风流好公案，锦江重写入图经。
宋-颖贽-《赠英公大师》@蛮牋免管少年时，几赋帘前祝寿诗。三殿荷恩卿相看，两朝承宠帝王知。寻穷太华高低景，念尽长安内外碑。可惜篆文今绝笔，李阳冰后只吾师。
宋-雍大椿-《东岩寺》@精庐隐东山，气象严竹柏。入门佛画好，晓日明金碧。向来岩名寺，初不觇遗迹。隐庵中梁秀，邂逅论夙昔。行前亟指似，云磴飞双舄。始知翠微中，洞穴刊青壁。莓苔暗龙象，缺瓮贮灵液。开山记乾元，断碣余□□。经营想耆旧，兴废今几易。平生泉石心，逮此欣有□。惜哉荆棘地，尚阻游人屐。畴能发其秘，澄观今藉□。
宋-雍明远-《句》@洞庭湖裹固深根。
宋-雍鸣-《简州》@学山云顶遍寻游，烟棹夷犹出简州。夜雨借公三日水，秋风送我一兰舟。
宋-雍某-《广安》@欲说宾城好，先夸方物妍。金羹收稻后，红腊落梅前。照座梨偏紫，堆盘荔更鲜。清州如斗大，盛事数从前。崖日神留传，山高子得仙。何诗春梦草，张谏力回天。人物宜旌表，虫鱼不足笺。
宋-雍沿-《尔朱真人药灶》@当日先生药已成，便将金井等闲轻。迨今遗迹峰峦上，时有青烟灶下生。
宋-雍沿-《太蓬景福寺》@楼阁参差耸茂林，危梯{左土右毁去殳}径几重深。周行岩麓四十里，下视井尘千万寻。僧住不生云水兴，客游偷息利名心。若教工部曾经此，应遍灵踪处处吟。
宋-雍沿-《仙马洞》@龙驹昔日此升仙，洞掩碑残不计年。胜迹依然无处问，一僧重锁薜萝烟。
宋-雍有容-《富乐山》@当时四海一刘备，至此已堪悲失脚。出语翻为乐国想，是人止可偏方看。
宋-雍有容-《富乐山》@大汉曾封隆准翁，闻道山河锦绣中。安能郁郁久居此，睥睨三秦日欲东。
宋-永秀-《题汪水云诗卷》@禾黍离离满故都，君诗读罢泪倾珠。立朝食禄千官富，为国忘躯一事无。兵革已将临北阙，笙歌犹自醉西湖。黄冠氅服今谁识，前宋遗贤有此儒。
宋-尤冰寮-《句》@累重无歌舞，官闲省簿书。
宋-尤冰寮-《句》@三条椽下归空榻，百尺楼中透远峰。
宋-尤冰寮-《句》@蚁返愁寻穴，鸦归喜见巢。
宋-尤棐-《湖上命酒作》@长风卷急雨，萧条湖上来。痴云低压树，雷霆助喧豗。雨过了无迹，万物萌新荄。化机本无滞，爽气先暗催。披衣一延揽，中情其徘徊。浩然观太空，薄言命尊罍。
宋-尤概-《夏日观农》@行行旷野间，田家功正甫。老农谓予言，此中情难数。焦枯虑连旱，阴损虑积雨。插莳复耕耘，酷日无从拒。岂不爱四肢，望岁忘其苦。但愿庆丰年，得给人三鬴。
宋-尤袤-《别李德翁》@长恨古人少，斯人今古人。二难俱益友，两载觉情亲。世态深难测，心期久益真。相看俱半百，此别倍酸辛。
宋-尤袤-《别林景思》@二年无德及斯民，独喜从游得此君。囊乏一钱穷到骨，胸蟠千古气凌云。论交却恨相逢晚，别袂真成不忍分。后夜相思眇空阔，尺书应许雁知闻。
宋-尤袤-《次韵德翁苦雨》@十年江国水如淫，怕见三秋雨作霖。可念田家妨卒岁，须烦风伯荡层阴。禾头昨夜忧生耳，木德何时却守心。兀坐书窗诗作崇，寒虫鸣咽伴愁吟。
宋-尤袤-《次韵渭叟蜡梅》@快泻鹅黄若下春，要将香色斗清珍。蜡丸暗拆东君信，栀貌宁欺我辈人。光价未输何逊早，诗篇重见豫章新。浑金璞玉争多少，要与江梅作近亲。
宋-尤袤-《次韵尹朋梅花》@江北江南天未春，阳和先已到孤根。斜枝冷落溪头路，瘦影扶疏竹外村。水部未妨时遣兴，玉妃谁复与招魂。天寒好伴罗浮醉，明月清风许重论。
宋-尤袤-《大暑留召伯埭》@清风不肯来，烈日不肯暮。平生山林下，散发颇箕踞。一官走王事，三伏在道途。我非褦襶儿，亦尔困驰骛。居然恋俎豆，安得免羁馽。区区竟何营，汩汩此飘寓。渊明应笑人，有底不归去。
宋-尤袤-《德翁有诗再用前韵三首》@文章仙伯记仇池，每想横斜竹外枝。未放柔柯攒玉雪，稍看红蒂染燕支。别来望远凭谁寄，老去寻春只恐迟。把酒问花花解语，定应催促要新诗。
宋-尤袤-《德翁有诗再用前韵三首》@立马黄昏绕曲池，几回踏雪问南枝。不应春到花犹未，定恐寒侵力不支。陇上已惊传信晚，樽前只想弄妆迟。临风不语空归去，独立无憀自咏诗。
宋-尤袤-《德翁有诗再用前韵三首》@尝记寻芳到习池，攀条频认去年枝。晓穿曲径千林去，晚度危桥一木支。不避春寒来得得，只缘人望故迟迟。无钱可办辚浮醉，报答春光只有诗。
宋-尤袤-《浮远堂二首》@杖藜同上最高峰，却力虽穷兴未穷。领略江山归眼界，尽吞淮海入胸中。
宋-尤袤-《浮远堂二首》@我生家住浙江西，不见江山自是痴。浮远堂前今日望，画图待我看潮时。
宋-尤袤-《庚子岁除前一日游茅山》@犯寒出行遇，值此岁云除。刚风驾飚轮，送我游清都。华阳第八天，仙圣之所居。洞门劣容人，中宽如室庐。横前大溪水，於焉限尘区。其右万石林，错落空翠图。茅庵著深秀，细路缘崎岖。幽泉见客喜，颇亦类逃虚。山深日易曛，捷径趋元符。琳宫照金碧，天籁鸣笙竽。侧睨白云峰，前瞻赤沙湖。金坛耸百丈，阴沿通七途。俯视人间世，扰扰真虫蛆。蚤以凡陋质，忝分赤城符。岂悟夙昔缘，复造神灵墟。平生梦寐处，恍若登华胥。归来拜绿章，足力尚有馀。珍馆十六所，安能遍遨娱。穷探恨不尽，大息仍踟躇。
宋-尤袤-《海棠盛开》@两株芳蕊傍池阴，一笑嫣然抵万金。炎齐照林光灼灼，彤霞射水影沉沉。晓妆无力燕支重，春醉方酣酒晕深。定自格高难着句，不应工部总无心。
宋-尤袤-《和渭叟梅花》@不避风霜苦，自甘丘壑潜。未禁沾额角，信好插梳尖。春意已张本，寒威今解严。殷勤留客意，尚许隔墙觇。
宋-尤袤-《己亥元日》@玉历均调岁启端，东风又逐斗杓还。萧条门巷经过少，老病腰支拜起难。白发但能欺槁项，青春不解驻朱颜。馀龄有几仍多幸，占得山林一味閒。
宋-尤袤-《寄林景思》@临海睽离七度春，都城相见话悲辛。苍颜白发浑非旧，短句长篇却有神。一第蹉跎真可叹，半生奔走坐长贫。老怀先自难为别，相识如君更几人。
宋-尤袤-《甲午春前得雪》@寒声昨夜响萧萧，逗晓阶庭亦已消。残腊距春无几日，一年飞雪只今朝。微阳欲动梅惊萼，馀润才沾麦放苗。天意未能违物意，漫留残白占山腰。
宋-尤袤-《甲午春前得雪》@飞英回旋逐风飘，爽气令人意欲消。荏苒流年春送腊，殷勤密雪暮连朝。冬回庾岭花无数，烟暖蓝田玉有苗。一饱自今真可望，更看南亩麦齐腰。
宋-尤袤-《甲午春前得雪》@冻云排阵拥山椒，待伴还应不肯消。皎月冰壶千顷夜，冷烟茅屋几家朝。梅枝堆亚难寻萼，萱草侵凌不辨苗。残甲败鳞随处是，被谁敲折玉龙腰。
宋-尤袤-《节爱堂》@谁怜穷山民，糠籺不自赡。纷纷死沟壑，往往困征敛。夫惟节与爱，是谓仁且俭。揭兹圣人言，聊用自针砭。
宋-尤袤-《句》@饱看七宝山头月，惯听三茅观里钟。
宋-尤袤-《句》@万室欢呼忘冻馁，一犁酥润到根苗。
宋-尤袤-《句》@胸中襞积千般事，到得相逢一语无。
宋-尤袤-《句》@寒窗莫怪吟声苦，举室长悬似细腰。
宋-尤袤-《句》@前村酒美无钱换，怪底金龟不击腰。
宋-尤袤-《句》@送客渐稀城渐远，归途应减两三程。
宋-尤袤-《句》@寄语高人来问法，莫辞门外立齐腰。
宋-尤袤-《句》@归装见说浑无物，添得新诗数百篇。
宋-尤袤-《句》@剩对风花吟柳絮，更将冰水瀹芎苗。
宋-尤袤-《句》@千尺龙鳞蟠桧顶，一番蜩甲长蔬苗。
宋-尤袤-《句》@强学瞿昙金作面，只应恁怪老禅亲。
宋-尤袤-《句》@金马玉堂惭我辈，青衫白发念君迟。
宋-尤袤-《君子堂》@堂堂文简公，一世夔与皋。君子哉若人，此言圣所褒。遗爱在斯民，谁能荐牲牢。独有坐啸地，清风仰弥高。
宋-尤袤-《蜡梅》@破腊惊春意，凌寒试晓妆。应嫌脂粉白，故染曲尘黄。缀树蜂悬室，排筝雁着行。团酥与凝蜡，难学是生香。
宋-尤袤-《乐山堂》@草堂有遗基，榛莽岁月久。我来始经葺，挹翠开户牖。群山供啸傲，万象皆奔走。所以名乐山，欲企仁者寿。
宋-尤袤-《刘屯田墓壮节亭》@西涧当年卜考槃，便於神武挂衣冠。后生无复知前辈，故老犹能说长官。三尺荒坟埋玉冷，百年壮节倚天寒。表章赖有群贤力，推把生刍奠酒盘。
宋-尤袤-《落梅》@清溪西畔小桥东，落月纷纷水映红。五夜客愁花片里，一年春事角声中。歌残玉树人何在，舞破山香曲未终。却忆孤山醉归路，马蹄香雪衬东风。
宋-尤袤-《梅》@不奈雪埋照，可堪风漏香。天寒无疹粟，日暮有严妆。桃李真肥婢，松筠共老苍。合教居第一，独自占年芳。
宋-尤袤-《梅花》@冷艳天然白，寒香分外清。稍惊春色早，又唤客愁生。待索巡檐笑，嫌闻出塞声。园林多少树，见尔眼偏明。
宋-尤袤-《梅花二首》@竹外篱边一树斜，可怜芳意自萌芽。也知春到先舒蕊，又被寒欺不放花。索笑几回惊岁晚，相思一夜绕天涯。直须待得垂垂发，踏月相携过酒家。
宋-尤袤-《梅花二首》@冷蕊疏枝半不禁，眼看芳信日骎骎。雪霜不管朝天面，风月能知匪石心。望远可无南北使，客愁空费短长吟。年年准拟花排恨，不道看花恨更深。
宋-尤袤-《蒙杨廷秀送西归朝天二集赠以七言》@西归累岁却朝天，添得囊中六百篇。垂棘连城三倍价，夜光明月十分圆。竞夸凤沼诗仙样，当有鸡林贾客传。我似岑参与高适，姓名得入少陵编。
宋-尤袤-《匿峰亭》@山亭在山背，不见山巍巍。但见四面风，辐凑朝宗之。深藏固甚智，自牧甘处卑。一谦受四益，是以能不危。
宋-尤袤-《凝思堂》@失脚坠尘网，牒诉装吾怀。公庭了官事，时来坐幽斋。天风肃泠泠，山鸟鸣喈喈。我思在何许，独对苍然崖。
宋-尤袤-《青山寺》@峥嵘楼阁插天开，门外湖山翠作堆。荡漾烟波迷泽国，空蒙云气认蓬莱。香销龙象辉金碧，雨过麒麟剥翠苔。二十九年三到此，一生知有几回来。
宋-尤袤-《入春半月未有梅花》@枯树扶疏水满池，攀翻未见玉团枝。应羞无雪教谁伴。未肯先春独探枝。几度杖藜贪看早，一年芳信恨开迟。留连东阁空愁绝，只误何郎作那诗。
宋-尤袤-《送晦庵南归》@二年摩手抚疮痍，恩与庐山五老齐。合侍玉皇香案侧，却持华节大江西。鼎新白鹿诸生学，筑就长虹万丈堤。待哺饥民偏恋德，老翁犹作小儿啼。
宋-尤袤-《送提举杨大监解组西归》@征辕已动不容攀，回首棠阴蔽芾间。为郡不知歌舞乐，忧民赢得鬓毛斑。澄清未展须持节，注想方深便赐环。从此相思隔烟水，梦魂飞不到螺山。
宋-尤袤-《送吴待制帅襄阳二首》@方持紫橐侍西清，忽领雄藩向暑行。谁谓风流贵公子，甘为辛苦一书生。词源笔下三千牍，武库胸中十万兵。从此君王宽北顾，山南东道得长城。
宋-尤袤-《送吴待制帅襄阳二首》@欲将盘昏试馀锋，故拥旗麾讫外庸。南岘北津形胜地，前羊后杜昔贤踪。不妨倒载同民乐，自有轻裘折虏冲。努力功名归报国，莫思山月与林钟。
宋-尤袤-《送赵子直帅蜀得须字二首》@射策当年首汉儒，去登云路只斯须。饱闻治最夸闽部，已有先声到益都。壮略定羗元自许，宗英帅蜀旧来无。前驱叱驭休辞远，看取东归上致涂。
宋-尤袤-《送赵子直帅蜀得须字二首》@帝念西南在一隅，简求才德应时须。羗夷种落夸威令，秦陇关河听指呼。自古功名多少壮，及今谈笑定规模。玉山旧政人谁记，应扫棠阴看画图。
宋-尤袤-《台州郡斋杂咏十二首·参云亭》@昔贤已跨鹤，故迹馀参云。旧德慨云远，干霄气仍存。青山宿雾卷，乔木苍烟昏。尚想来游处，笙箫中夜闻。
宋-尤袤-《台州郡斋杂咏十二首·静镇堂》@原诗已缺。
宋-尤袤-《台州郡斋杂咏十二首·清平阁》@举世溷浊中，谁当清见底。崎岖太行道，谁贵平如坻。安得□□美，如此一池水。悠悠小阁□，视水知此理。
宋-尤袤-《台州郡斋杂咏十二首·双岩堂》@两岩郁青苍，中有堂突兀。回廊外环绕，修竹布行列。悬崖上幽径，窥壁见遗碣。面墙谁所筑，除去碍膺物。
宋-尤袤-《台州郡斋杂咏十二首·霞起堂》@□□赤城山，霞色起夜半。建标自古□，□□羡吟玩。仙人□□□，□手若可唤。彤光射胸臆，三宴骨自换。
宋-尤袤-《台州郡斋杂咏十二首·玉霄亭》@青山围郡城，东望独空远。苍茫溟海近，相像蓬莱浅。朝光上遗堞，云气接虚巘。羡门与安期，鸾鹤若在眼。
宋-尤袤-《台州四诗》@三日霪霖已渺漫，未晴三日又言乾。自来说道天难做，天到台州分外难。
宋-尤袤-《台州四诗》@百病疮痍费抚摩，官供仍愧拙催科。自怜鞅掌成何事，赢得霜毛一倍多。
宋-尤袤-《台州四诗》@多病多愁老使君，不忧风雨不忧贫。三年不识东湖面，枉与东湖作主人。
宋-尤袤-《台州四诗》@两载终更过七旬，今朝方始是闲身。细看壁上题名记，六十年间只五人。
宋-尤袤-《题秋霜阁后山泉》@谁把机关引石泉，穿崖一溜响溅溅。争如庐阜香炉顶，坐看银河落九天。
宋-尤袤-《题云海亭》@亭前山色绕危栏，亭下波涛直浸山。波上渔舟亭上客，相看浑在画图间。
宋-尤袤-《听莺阁》@春催金谷晓，一望百花齐。不作辽西梦，从渠著意啼。
宋-尤袤-《雪》@睡觉不知雪，但惊窗户明。飞花厚一尺，和月照三更。草木浅深白，丘塍高下平。饥民莫咨怨，第一念边兵。
宋-尤袤-《易帅守》@维扬五易帅，山阳四易守。我来七八月，月月常奔走。帑藏忧煎熬，官民困驰骤。世态竞趋新，人情盖诣旧。如其数移易，是使政纷糅。彼席不得温，设施亦何有。淮南重雕瘵，十室空八九。况复苦将迎，不忍更回首。尝闻古为治，必假岁月久。安得如弈棋，易置翻覆手。
宋-尤袤-《游合皂山》@春山灵草百花香，谁识仙家日月长。满院莓苔绿阴匝，棋声何处隔宫墙。
宋-尤袤-《玉簪花一名鹭鸶》@一种幽花迥出尘，孤高耻逐艳阳辰。瑶枝巧插青鸾扇，玉蕊斜欹白鹭巾。难与松筠争岁晚，也同葵藿趁时新。西风昨夜惊庭绿，满院清香恼杀人。
宋-尤袤-《张公洞》@吾闻荆溪南，有地仙所宅。十年劳梦想，今日着脚历。扁舟下湖滏，水涨没砂碛。结缆小桥傍，杖藜从所适。平冈面坡陁，叠嶂堆襞积。行行三两里，夹道乔木植。其末几合抱，其高乃千尺。风生万壑响，日照四山赤。时摇树林抄，忽见屋宇脊。宫门何峥嵘，南路颇修直。长廊景噎噎，崩殿人寂寂。寥落昔贤题，摩挲壁间墨。扪萝上层岭，俯瞰得深窟。危梯交枝撑，鸟道穿诘屈。投身乍宽纵，跼步仍逼窄。攀援愁颠跻，傲睨惊险僻。悬崖朵颏颔，乱石拱剑戟。白云何时横，乳溢或自滴。中空正澒洞，了不见天隙。冥行迷近远，伛偻犹擿埴。巉岩岂人工，隐轸入地脉。穷幽或篝火，俯跪仅容席。仙坛尚故处，丹灶俨遗迹。山虫鸣咿嚘，野鼠声啧唶。传闻老父语，以往深莫测。中有白玉堂，横绝巨石塞。傍连洞庭野，欲去不可极。潜窥目先旋，纵走膝无力。邅回步西径，突兀出峭壁。枞风高枝樛，藤蔓青阴幕。芳草何芊绵，丹花亦狼籍。踌躇古亭上，頫仰幽涧碧。丁当下流水，磊块欲落石。虽云培塿高，气与嵩华敌。其南有空穴，澹{左氵右颓}殷幽黑。阴风互吞吐，冷气森喷逼。蛟龙久伏藏，金玉閟简册。灵踪信茫昧，幻怪纷惨戚。将无神物守，欲与世壤隔。平生丘壑念，蚤岁泉石癖。岂不思三山，所恨无六翮。乐哉兹辰游，逸兴潜有激。仙翁在何许，绿发尚如昔。髣髴笙箫声，徘徊鸾鹤翼。俗缘磨不尽，梦境坐形役。何阶筑衡茅，幽讨穷日夕。风云西北起，天地忽改色。仓皇促归斾，造物岂戏剧。良游易乖悟，真赏难再得。寄语山中人，重来傥相识。
宋-尤袤-《正月二十八日夜大雪》@一冬无雪润田畴，渴井泉源冻不流。昨夜忽飞三尺雪，今年须兆十分秋。占时父老应先喜，忍冻饥民莫漫愁。晴色已回春气候，晚风摇绿看来牟。
宋-尤袤-《重登斗野亭二首》@野色涵空阔，平芜接渺瀰。江淮天设险，星斗地分维。乔木千年意，沧波万古悲。老僧尤好事，见在索题诗。
宋-尤袤-《重登斗野亭二首》@豪杰旧游处，此亭名亦俱。凄凉谢公堰，浩荡董家湖。陈迹成兴废，遗篇今有无。登临何限恨，搔首独长吁。
宋-尤袤-《驻目亭》@攀梯上甓级，小憩得危亭。一览尽寥廓，四山耸寒青。浩若凌太虚，翩如逐遐征。昏花拭病目，望处增双明。
宋-尤懋-《石井泉次沈太守韵》@不知开凿是何年，已有新亭更翼然。从此云岩添胜事，合教名亚第三泉。
宋-尤懋-《石井泉次沈太守韵》@烟光滉漾映林峦，井底新泉潄齿寒。品第试寻张陆记，却因今日又开端。
宋-尤懋-《石井泉次沈太守韵》@灵源显晦岂无时，便有高人作已知。赏识先从石湖老，发扬更赖隐侯诗。
宋-尤山-《鸡冠花》@秋雨初晴后，鸡冠早放花。飞鸣欲何向，艳冶自堪夸。僻地裁红锦，遥天随彩霞。金门多绛幘，分与野人家。
宋-尤煓-《题苏端明书乳泉赋后》@万籁既寂，一气孔神。吸彼沆瀣，沃此肺膺。至阳之精，天一所生。钦哉此词，展也大成。
宋-游次公-《画虎》@平生射虎裴将军，马狞如龙弓百钧。手捻白羽旁无人，注虎使虎不敢奔。须臾丛薄烂斑出，人马不知俱辟易。矢知蓬蒿弓减力，将军得归几败绩。徐行爪牙元不露，眈眈垂头若微顾。尾翦霜风林叶飞，倏忽山头日光暮。包家画出真于菟，我尚不敢编其须。昔人作诗矶画图，吁嗟画图今亦无。
宋-游次公-《耒阳道中》@山头磴石危梯险，山下荒田野草悲。更著秋风吹两鬓，不消几日尽成丝。
宋-游次公-《秋虫》@一气动芒沕，鸣虫应清商。天机发天籁，托彼恐与螀。凄然起秋声，感我彻肺肠。幽思不自识，远兴来何方。至音有如此，始晤韶与章。风霜入凄断，月露皆悲凉。天地有声乐，呻吟委寒荒。尔非丝竹奏，那得登君堂。
宋-游次公-《渔父》@竹里茅茨傍小溪，粼粼白石护渔矶。想应日日来垂钓，石上蓑衣不带归。
宋-游次公-《早起》@银床露湿井华寒，自挈铜瓶汲水还。宿雨未乾池馆静，凉蝉犹在栋梁间。
宋-游酢-《宝应寺读书堂成因怀明道先生》@桥西积雪度新晴，卜筑茅堂快落成。郁郁奇花铺野趣，关关好鸟和书声。春浓岚色无边景，水净天光彻底清。记得程门窗草绿，至今遐想每驰情。
宋-游酢-《春日山行有感》@十里桥西别有天，青山欲断翠云连。园林寂寂鹿为文，野服翩翩儒亦仙。风咏无雩正此日，雪飘伊洛是何年。追寻往事顿成梦，回首春光倍黯然。
宋-游酢-《登归宗岩》@奇冠南闽此最奇，归宗千古是谁归。至今来访谁先生，知是曹刘先我知。
宋-游酢-《感事》@世事浮云薄，劳生一梦长。散材依栎社，幽意慕濠梁。风急鹰鸇迅，霜浅草木黄。投閒如有约，早晚问耕桑。
宋-游酢-《归雁》@天末惊风急，江湖野思长。悲鸣愁绝塞，接翼冒风霜。泽岸多矰弋，云间乏稻粱。茫然栖息地，饮啄欲何乡。
宋-游酢-《韩魏公读书堂》@去郡五里安国寺，断蓬荒蓧成邱墟。郡人不置瓜李嫌，公亦甘与泉石居。想憎俗事败人意，独愿灯火勤三余。今人不出如处女，陋室暗屋跖不如。闻君读书胡乃尔，政恐心地怠芟锄。前辈浑厚应有此，难弟难兄俱可书。
宋-游酢-《诲子》@三十年前宿草庐，五年三第世间无。门前獬豸公裳在，只恐儿孙不读书。
宋-游酢-《饯贺方回分韵得归字》@邀客十分饮，送君千里归。情随绿水去，目断白鸥飞。松菊今应在，风尘昔已非。维舟待夜月，能不重依依。
宋-游酢-《接花》@色红可使紫，叶单可使千。花小可使大，子小可使繁。天赋有定质，我力能使迁。自矜接花用，可夺造化权。众闻悉惊诧，为我屡叹吁。用智固巧矣，天时可易欤。我欲春采菊，我欲冬赏桃。汝不能栽接，汝巧亦徒劳。雨露草必生，霜雪松不死。有本性必生，亦时雨与之。所遭有变易，是亦时所为。时乎不可违，何物可违时。
宋-游酢-《金陵野外废寺》@寒花窈嫋蔓颓墙，古寺苍苔昼掩房。犬吠屋头山杳杳，虫鸣阶隙草荒芒。池塘澹月蒹葭冷，篱落西风橘柚香。六代江山金碧地，断碑留得管兴亡。
宋-游酢-《句》@青山控野双门壮，白浪排空万马来。
宋-游酢-《山中即景》@翠霭光风世界，青松绿竹入家。天外飞来野鸟，涧中流出桃花。
宋-游酢-《水亭》@清溪一曲绕朱楼，荷密风稠咽断流。夹岸垂杨烟细细，小桥流水即沧洲。
宋-游酢-《题河清县廨》@小院闲亭长薜萝，鹿木穿径晚径过。夕阳萧散簿书少，窗里南山明月多。
宋-游酢-《韦深道寄傲轩》@早付閒身老故乡，青松成径菊成行。搘颐独坐心遗念，坦腹高吟兴欲狂。瓮下却应嗤毕卓，篱根遥想对义皇。乘风破浪门前客，试问浮家有底忙。
宋-游酢-《韦氏独乐堂》@林下徜徉得至游，高情不与世情谋。义和叱驭日逾永，猿鹤寻盟山更幽。踽踽凉凉还自晒，休休莫莫复何求。应门穉子非无意，客至萧萧已百忧。
宋-游酢-《游宝应寺》@崒嵂三带带白湾，谁开兰若翠微间。竹林云懒禅心定，草径苔荒屐齿斑。天入碧岚成玉宇，鸟飞青嶂出尘寰。此中即是蕊珠境，遮莫閒吟一解颜。
宋-游酢-《在颍昌寄中立》@绛帷燕侍每从容，一听微言万虑空。却愧犹悬三釜乐，未能终此挹清风。
宋-游酢-《在颍昌寄中立》@萧条清颍一茅庐，魂梦长怀与子居。五里桥西杨柳路，至今车马往来疏。
宋-游酢-《赠陈仲循》@即今年才五十余，脱去簪绂弊屣如。圣时搜选动空谷，策足要路争先趋。庙堂故人握重柄，僵者可植瘦可腴。惓惓风义数寄语，掉头不顾甘如愚。
宋-游古意-《赠叠山先生》@满腔忠孝有天知，不管人间事已非。万里乾坤双草履，百年身世一麻衣。行藏自信床头易，卧病惟餐陇首薇。傥过宗周见离黍，几多新泪向残晖。
宋-游冠卿-《题集山桥》@南桥颓废长官羞，新作川梁代济舟。上应星文横北极，下飞虹影落中流。惭无子产乘舆惠，谩绝襄公茀道忧。路接蓬山仙世界，品题今为邑人留。
宋-游何-《绍兴乙丑七月幕谷游何萧卿乘月独游淡岩书事》@渡过潇江日已曛，影和明月共天人。名岩近郭别州少，好事更谁和我真。绝顶有天浮碧树，凌秋无暑断红尘。终当早弃人间事，来与山僧作并邻。
宋-游何-《绍兴乙居秋仲冒雨独游阳华岩胜绝未让淡山岩》@西风卷痴云，欲压不堕地。化作碧孱颜，融结在空际。是名阳华岩，造物一何异。东山雨脚断，明月招我至。傍窥嵌窦深，密恐鬼神閟。细度穴寥风，旧无卑湿气。虚阁架其中，榜以浮岚美。下有潺湲溪，翻雪轰雷比。阁背两桥分，岩胁双龙起。石如缨络垂，整整翠緌委。又如鼙鼓形，挝击声颇厉。溪水相与喧，镗鞈乱宫徵。岩穷天忽开，木杪风自靡。坐久发毛寒，兴逸诗语绮。无人共一尊，有客自千里。山僧颇殷勤，相伴亦忘寐。拂石要题诗，挥毫留汉隶。
宋-游九功-《答黄叔暘》@冥鸿倦云飞，斂翼退遵者。秋蟲感时至，自野来在宇。老我久合归，溪山况延儜。俯此沙水清，面被烟尘聚。龙断既冲冲，澜倒亦訏訏。岂无砥中立，而不改风雨。忽忻远寄声，秀句盈章吐。璨烂炯寒芒，晴空见冰柱。颇闻词场笔，漫焉叶如土。黄粱枕上过，得之亦不处。独行固不移，犹在审去取。
宋-游九功-《弃官归故庐》@野塘漫漫板板东，家在春风畎亩中。阶草不芟新织翠，庭花初种小开红。酒赏村酿馀酸味，诗乏才华有淡工。邻里相过无杂语，但云饥后庆年丰。
宋-游九功-《松》@烟翠松林碧玉湾，卷帘波影动清寒。住山未必知山好，却是行人得细看。
宋-游九功-《送常老住疏山》@师住疏山祗树园，卧看云雾起江村。百年鼎鼎春风转，一钵垂垂老眼昏。古殿扑空参铁凤，夜潭翻月落金盘。何时击缆西风下，松柏阴阴独扣门。
宋-游九功-《题魏醇父菊庄》@东篱采采人归来，长歌三嗔书生老。子方青春志紫霄，种菊幽探计何早。一枝可爱况千业，想应苦吟被花恼。西风浩然天池秋，白露霏空下百草。此时此花抱幽贞，宁卫世间颜色好。日斜寒照萼明韡，霜经净彻香远到。淡焉见谓山泽癯，渊乎我爱其似道。荒畦野迳尤惬性，何似移根伴枯槁。虽知晚节亦何用，为制颓龄聊自保。
宋-游九功-《浯亭望横山》@峨峨岸东山，躣来势奔虬。横约一溪水，抱邑止复流。近郭看逾好，向望此其尤。翠展曲屏宽，一目千里收。此山此水水，我歌我来游。知不市声杂，亦忘溪上幽。方将解其缚，于焉我何求。
宋-游九言-《登巾山》@环走层冈马脱鞿，两峰平地玉颀颀。南临澥岛金鳌涌，东望丛祠白鹤飞。日出市声朝雾散，云沈海气暮潮归。居尘却立尘埃表，徙倚天风振客衣。
宋-游九言-《冬雨不止》@忽忽时节改，白日藏光辉。重阴润九野，小雨纷微微。苍山寒气深，高林霜叶晞。田家秋成意，落落乖所期。旷望独兴怀，戚戚愁寒饥。事至当复遣，且掩荒园扉。
宋-游九言-《读道书作》@岩居秉贞操，所慕在玄虚。清夜眠斋宇，终身观道忆。形忘气自充，性达理不余。于道虽未庶，已超名迹拘。至乐在襟怀，山水非所娱。寄语狂驰子，营营竟焉如。
宋-游九言-《读法华经示巽上人》@上上不须说，我法妙难思。汝师释迦文，深欲警群痴。有如优昙花，可玩不可持。瑶车驾大武，火宅鸣狐狸。中道息化城，宝坊须竟跻。将令脱尘网，诱设华多辞。吾事不须尔，父子相恬嬉。常行存日用，妙处参天倪。一性本昭彻，春台自熙熙。汝亦有父母，弃去他人依。免怀报何日，敬养终无时。先灵为馁鬼，由汝身披缁。如云识此心，有生皆秉彝。谓升兜率天，无路谁能知。试于清夜阑，回首诵吾诗。
宋-游九言-《访薛道士不值》@三茅俯千山，杖藜山气佳。来寻薛道士，空房锁烟霞。微霜染红叶，晞露浥黄花。舞逐西风去，湖水夕阳斜。
宋-游九言-《华阳洞辞》@河汉澈，碧霄晴，九华仙子到凡尘。凉夜山头吹玉笛，纖云卷尽月分明。
宋-游九言-《华阳洞辞》@香露湿，草晶荧，起看大地尽瑶璚。下界千门人寂寂，空山夜静海波声。
宋-游九言-《华阳洞辞》@仙子去，眇云程，天风杳杳佩环清。回望九州烟雾白，千山月落影纵横。
宋-游九言-《金陵野外废寺》@寒花窈袅蔓颓墙，古寺苍苔昼掩房。犬吠屋头山杳杳，虫鸣阶隙草荒荒。池塘淡日蒹葭冷，篱落西风橘柚黄。六代江山金碧地，断碑留得管兴亡。
宋-游九言-《句》@春风未肯催桃李，留得疏篱浅淡香。
宋-游九言-《句》@平生意思春风里，信手题诗不用工。
宋-游九言-《句》@閒处谩忧当世事，静中方识古人心。
宋-游九言-《美人倚楼图》@檐头燕子说春寒，蝴蝶悠悠午梦残。睡起高楼多少恨，天涯小雨怯阑干。
宋-游九言-《暮春》@已过清明谷雨天，燕忙莺懒蝶蜂翾。风和日暖才三月，花落春归又一年。得意自应谈事业，有怀谁肯卧林泉。荷锄带月行歌处，付与孤踪百世传。
宋-游九言-《庆余思永冠》@圣经陈冠义，万世示章程。是礼最为重，无丧始许何。三加仪特备，四行责非轻。此意知谁会，寥寥千古情。
宋-游九言-《庆余思永冠》@今日□□仲，荣加首服新。从今弃幼志，当自勉成人。处事与接物，从兄以事亲。圣贤有谟训，盍亦谨书绅。
宋-游九言-《庆余思永冠》@礼仪今既备，告字亦攸宜。自昔学深造，莫非原自思。近而仁固在，□□□堪施。字子曰思永，饮哉保受之。
宋-游九言-《秋雨叹》@戊午七月阴气寒，重云低湿天漫漫。高檐流泻下檐溢，旅人愁绝居人冤。市井滂沱岂足计，老农涕泣犹辛酸。两年巨川舟楫乱，田莱风过生微澜。会稽涌溢鉴湖水，黄岩移徙陶家山。积骸荒沟如敝屣，余生骨立皮肤乾。秋来黄云蔽满野，瘦妻弱稚期朝餐。谁知造化不可料，恩加鱼鳖嬉禾田。日光弗睹动逾月，瓦鸣昼夜愁珊珊。安得长梯扫氛翳，云汉万里清光还。腐儒抚事泥灾变，频搔白首空{上髟下满}{上髟下满}。
宋-游九言-《题上蓝西堂秀老壁》@槎牙此老是枯松，衲破寒窗百病攻。赢得雪霜皮骨在，几看桃李谢春风。
宋-游九言-《听郑三弹双韵子歌》@寒窗积雪生虚明，玉壶风折层檐冰。朱霞秀色妙公子，理弦灯下声亭亭。游丝两两挂孤月，双声应手无留停。月寒照户砌虫泣，云冻出浦边鸿征。苍蝇扑纸窗欲透，蜾蠃穴桑儿未成。琵琶宽详双韵切，含凄尽向弦中说。酒酣疏绮杂娱嬉，谁道壮夫心更折。一从敌骑下河南，学得声容难辨别。鹧鸪金屋沸歌吹，鼠头宝陌行靴袜。帕腰慢舞作弯弧，捉耳酹觞真折馘。眼前犹听旧歌辞，凤韶岂独锵虞时。罢弹三喟寝不熟，风定寒江静夜悲。
宋-游九言-《闻蝉》@悄悄山郭暗，故园应掩扉。蝉声深树起，林外夕阳稀。
宋-游九言-《乌鹊》@鸦乌鸣屋山，平生不为恶。乾鹊噪庭树，一世常牢落。安有无妄福，凶灾或无作。身贫乏名誉，屋漏无愧作。春风拂茅檐，听汝相嘲谑。祸福心悠悠，曲肱常自乐。
宋-游九言-《溪上》@烟开晓日照溪头，溪上人家岸下舟。啼鸟不知春已老，数声自喜碧岩幽。
宋-游九言-《新作盆池戏书》@瓦盆片石叠青苍，兴入湖山寄小窗。细看纖鳞无限有乐，不妨斗水学西江。
宋-游九言-《秀州道中》@一春烟雨歇空蒙，高下川原杳霭中。毕竟春光遮不得，满村花柳自青红。
宋-游九言-《秀州道中》@漠漠秋原禾黍空，藤萝古木梵王宫。孤村野水斜阳外，无数归鸦落晚风。
宋-游九言-《杨忠襄墓》@山云起兮阴阴，木啸风兮萧森。骨荒榛兮颓隧，野鸟怨兮清音。噫丙午兮燕安，蔼荐绅兮多盘。击苞桑兮弗戒，渝旧好兮开边。釁生兮召戎，澒大地兮尘蒙。粲承干兮百载，莽夷门兮庙宫。我逾邠兮梁山，蛇洊食兮江干。拥貔貅兮首鼠，纷雅拜兮后先。独立兮慨陈，人自靖兮此身。宁为鬼兮赵氏，肯涅缁兮虏庭。肴醑饲兮苟哺，弗自知兮貌頳。握玉麟兮拜犬豕，曾莫嗅兮膻腥。岂曰余兮独死，汝尸坐兮偷生。振英声兮阶下，气烈动兮清宁。凛名义兮身世，九鼎重兮一羽轻。翳翳兮幽藏，颓阳照兮山荒。发毛爪齿兮一世同腐，庙貌圭衮兮千古之光。春秋兮代谢，勿替兮烝尝。
宋-游九言-《夜色》@夜色正幽悄，梦回常自悲。悠悠节物改，冉冉心事非。儿嬉意不足，搔首忽成丝。炎寒扇洪罏，橐籥日煎治。冥鸿对云路，蜗蝇蚀昏卑。功名难力致，志勉与心期。旦昼多营营，至此盍停思。谁能澄夜气，一息存端倪。五更百虑起，嘹嘹听啼鸡。
宋-游九言-《义灵庙迎享送神曲》@巫觋醉兮君马嘶，风云驱兮吹灵旗。凌浩荡兮将何之，山靡迤兮白鹤飞。
宋-游九言-《义灵庙迎享送神曲》@北固山兮朝晖，鼛鼓奏兮吹篪。盼夫君兮来止，纷老稚兮扶携。敛芳馨兮荐豆，君弗语笑兮我怀凄。聊相羊兮引釂慰我愿兮无违。
宋-游九言-《义灵庙迎享送神曲》@青溪煽兮氛妖，汹二浙兮波涛。花石粲兮江南驿骚，匪氓好乱兮生不聊。欻蛮方兮同啸，纷丑类兮江皋。愬精诚兮上天，哀万命兮孤墉。属櫜鞬兮奋厉，忽并殪兮两兇。嗟我父子兮耕农，何以报德兮维孝与忠，千龄万代兮子孙之从。
宋-游九言-《引镜》@引镜忽自照，山野良足嗤。定无貂蝉冠，罩此麋鹿姿。寒饥走世路，须发罥蚕丝。归来频自叹，久别舍前溪。输与傍邻子，钓舸弄涟漪。空怀万卷富，共叹三纲欹。秋原山杳杳，脱叶风披披。早路已相失，好取桑榆西。
宋-游九言-《遇雨》@一雨摧时节，微凉暑风通。天青云澹薄，山迥日空蒙。听讼多余暇，韦编足细穷。却惭为宦拙，閒处得秋风。
宋-游九言-《园鹤》@掷米不盈掬，群雀下阶除。昂昂圃中鹤，饭糗不可呼。嬉翔白云外，饮啄春山隅。日淡烟水乡，风晒翎羽舒。群鸡汝自况，乘轩我何拘。秋愿忽清唳，杳杳闻碧虚。志士甘水菽，三四羞猿狙。寄语飞鸣侣，悠悠差自如。
宋-游君传-《呈塘晚泊》@西风吹客鬓，孤坐欲销魂。野櫂他乡客，酒旗何处村。稻随秋雨熟，水带晚潮浑。寂寞吴塘路，尘沙望眼昏。
宋-游君传-《沙冈待潮》@待潮舟阁浅边冈，少憩田园竹树凉。数点弄秋疏雨过，槿花篱落带斜阳。
宋-游开-《和刘叔通》@昨夜刘郎叩角歌，朔云寒雪满山阿。文章无用乃如此，富贵不来争奈何。邴郑向尝依北海，晁张今复事东坡。吹嘘合有飞腾便，未用溪头买钓蓑。
宋-游开-《绝句》@黄陵庙前湘水春，春烟愁杀渡湘人。人随归雁去无迹，水远山长歌又新。
宋-游清夫-《阅武喜晴和厉寺正韵》@阅武堂前宿雨晴，柳营刁斗五更鸣。风生貔虎夸身健，日射旌旗照眼明。管领春光三月暮，雕镌诗句十分清。折冲樽俎今余事，自有胸中十万兵。
宋-游师雄-《过九成宫旧址二首》@今古市朝已变，隋唐楼殿成空。惟有山头明月，夜来犹照荒宫。
宋-游师雄-《过九成宫旧址二首》@不见六龙驻跸，空余五栝阴森。当日宫前流水，潺湲直到如今。
宋-游师雄-《贺岷州守种谊破鬼章二首》@王师一举疾於雷，顷刻俄闻破敌回。且喜将门还出将，槛车生致鬼章来。
宋-游师雄-《贺岷州守种谊破鬼章二首》@围合洮州敌未知，烟云初散见旌旗。忽惊汉将从天下，始恨羌酋送死迟。
宋-游师雄-《汲泉烹茶寄叶君康直》@清甘一派古祠边，昨日亲烹小凤团。却恨竟陵无品目，烦君粗鉴为尝看。
宋-游师雄-《着棋台》@石桥跨两岫，野叟尝远跖。旁有枰棋处，云是仙人奕。
宋-游似-《黄鹤楼》@和江巨浪拍天浮，城郭相望万景收。汉水北吞云梦入，蜀江西带洞庭流。角声交送千家月，帆影中分两岸秋。黄鹤楼高人不见，却随鹦鹉过汀洲。
宋-游彦举-《赠画士林尧卿》@古称名画顾丹青，遗迹远绍难其人。迩来忽覩林尧卿，绘像工无殊绝伦。解后俾尔写吾形，妙处一笔夺天真。始知人杰间世生，何代无才充选抡。待需飞诏来枫宸，凌烟特命书勋臣。此时此意倍精神，宁复踆踆走路尘。
宋-游志甫-《贺侍郎》@松竹青青耐岁寒，长随初度喜相看。操同一节冰霜劲，身直三朝柱石安。顾问正资持从橐，佚闲坚乞领祠官。扶危筹力知尤健，肯向风涛袖手观。
宋-游志甫-《贺侍郎》@预喜新元八秩逢，渭川曾说兆非熊。清癯骨相今迂叟，纯雅文章昔醉翁。乔木旧推清望重，植槐新长绿阴丰。都将祝颂无穷意，写入金杯寿酒中。
宋-于本大-《诗一首》@自从明府升仙后，出入尘寰直至今。不是藏名混时候，卖柴沽酒贵无心。
宋-于本大妻-《诗一首》@醉舞狂歌踏落花，绿罗裙带有丹砂。往来城市买山药，那个西山是我家。
宋-于定国-《阅武喜晴和厉寺正韵》@元戎笳鼓闹新晴，风柳丝丝万马鸣。尺籍伍符亲点检，牙旗甲马喜晶明。潢池刀剑虽安帖，紫塞烟尘欠扫清。闻道玉皇新有诏，禁中虚席待谈兵。
宋-于房-《题左溪齐云阁》@篮舆游古寺，危阁倚天外。山川混一色，云霞忽万态。啼鸟声交呼，牧竖歌相对。凭栏增气味，披襟绝埃壒。飞泉出阴窅，清风来相背。文酒欢宾朋，乐哉时祶带。
宋-于革-《春晚》@舍南舍北草萋萋，原上行人路欲迷。已是春寒仍禁火，楝花风急子规啼。
宋-于革-《龙王庙云平阁》@枯梢突兀天风外，翠霭氤氲水石间。□吏不容今日去，老夫赢得片时闲。烟波艇子东西客，霜岸钟声上下山。解后真成观物化，白鸥无数舞江湾。
宋-于革-《清都观》@石坛雨洗月华新，白帢青藤曳履行。老桧不知仙驭远，屋头犹带玉箫声。
宋-于革-《咏笺》@七八叶芦秋水里，两三个雁夕阳边。笔头到处浑无碍，扫破寒潭一簇烟。
宋-于格-《梅林分韵得彭字》@庭柯卧苍龙，阅世如聃彭。朔风破檀蕊，零落滋玉英。江空人响绝，影落千丈清。今代文章籙，缙云主齐盟。跃马觇春色，觞客江上亭。三嗅韵胜华，霜霰饱曾经。及时剥其实，可用佐大烹。幸因輶轩使，锡贡充广庭。王明傥予烛，和羹登簋铏。
宋-于观文-《省试中式记梦》@东堂令史报来时，仙桂云攀第九枝。乍听言音犹似梦，却思公道即无疑。寒门仿佛春将到，幽径朦胧月渐移。残漏声中鞭马去，紵袍重戴已相随。
宋-于倞-《咏海棠》@和风春满园，草木皆芳薰。君看十八叶，具与凡卉群。
宋-于九流-《和陈倅游西湖》@高城连水石，对景未能还。白日临流坐，清风伴我閒。纵心移棹去，半醉入花间。未必逢僧语，莲香已解颜。
宋-于石-《八咏楼》@八咏诗传千古名，蹇驴何在井空澄。凄凉楼外双溪月，曾照齐梁几废兴。
宋-于石-《八月十四夜对月》@好风从西来，浮云忽中披。片月耿层空，清气入诗脾。皎皎万里光，谁言一分亏。亏者盈之渐，乘除迭相推。既圆终复缺，何如未圆时。过满易招损，极盛必有衰。人事无不然，一笑姑置之。愿我尊有酒，何喜亦何悲，颓然就一醉，月落吾不知。
宋-于石-《白杜鹃花》@蜀帝魂销恨不穷，野花开落倚东风。吻干无复枝头血，几度啼来染不红。
宋-于石-《白沙昭利庙》@百战收功老故山，寒溪怒涌白沙泉。云台不与四七将，庙食何传千万年。香冷谁能燃汉火，水流空自溉吴田。愚民不识前朝事，浪说神能驾铁船。
宋-于石-《半山亭》@万叠岚光冷滴衣，清泉白石锁烟扉。半山落日樵相语，一迳寒松僧独归。叶堕误惊幽鸟去，林空不碍断云飞。层崖峭壁疑无路，忽有钟声出翠微。
宋-于石-《抱膝吟》@治乱古来有，英雄今岂无。人情云聚散，世态草荣枯。事定见天理，时艰识丈夫。山川渺何许，烟雨暗平芜。
宋-于石-《秉国池亭》@曲曲阑干面面棂，红尘飞不到斯亭。避人幽鸟入深竹，恋钓游鱼弄翠萍。天阔倒涵秋水碧，墙低不碍远山青。翛然独占闲中趣，一枕荷风午睡醒。
宋-于石-《伯劳》@呜呼有生初，蠢蠢不知几。血气均有欲，扰扰靡穷已。伯益烈山泽，庭氏挟弓矢。驱除或未尽，遗类复纷靡。岂惟枭鸟恶，亦有伯劳氏。琐琐至微物，凶悖乃如此。不思天壤间，万物虽异类。子之於父母，恩爱均一理。卵翼哺尔成，胡为遽忘义。昔闻乌反哺，羔羊能跪乳。蜂蚁识君臣，豺狼知父子。寄语当世人，为此勿为彼。
宋-于石-《薄薄酒》@薄薄酒，可尽欢。粗粗布，可御寒。丑妇不与人争妍。西园公卿百万钱，何如江湖散人秋风一钓船。万骑出塞铭燕然，何如驴背长吟灞桥风雪天。张灯夜宴，不如濯足早眠。高谈雄辩，不如静坐忘言。八珍犀箸，不如一饱苜蓿盘。高车驷马，不如杖屦行花边。一身自适心乃安，人生谁能满百年。富贵蚁穴一梦觉，利名蜗角两触蛮。得之何荣失何辱，万物飘忽风中烟。不如眼前一杯酒，凭高舒啸天地宽。
宋-于石-《曹操》@心非禅代荀文若，目识奸雄许子将。身苟未亡终篡汉，不知何德比文王。
宋-于石-《蝉》@斜阳挂庭树，有蝉鸣树颠。无端聒人耳，惊我闲窗眠。吾观动物中，至清莫如蝉。翩然蜕污浊，饱餐风露寒。此外一无求，何苦浪喧喧。口给只屡憎，不如且忘言。
宋-于石-《赤松宫》@几人学道得成仙，兄弟俱仙世所难。白石不随秋草烂，赤松长锁暮云寒。月涵古井一泓碧，云护空山半粒丹。我欲乘风蜕凡骨，愿随鸡犬事刘安。
宋-于石-《春怀次韵》@弄晴天气半昏明，春思不如诗思新。芳草斜阳王谢燕，落花流水晋秦人。百年台榭几杯酒，一片笙歌九陌尘。可笑游蜂贪酿蜜，引渠儿辈口生津。
宋-于石-《春事》@白了江梅柳又青，游丝千尺网红尘。鹁鸠夫妇孤村雨，杜宇君臣故国春。客里易添芳草思，樽前谁是去年人。桃花源上空流水，安得渔郎一问津。
宋-于石-《春晚》@夕阳门巷静无尘，茶灶烟凝碧树阴。千尺游丝萦远思，一声幽鸟伴孤吟。落红庭院春多少，新绿池塘水浅深。每向静中观物态，荣枯过眼不关心。
宋-于石-《春兴》@春来无处不繁华，岂独公侯富贵家。青镜照眉地上柳，碧纱映目雾中花。贫谁知己燕相识，闲不求官蜂自卫。惟有东风无厚薄，年年芳草满天涯。
宋-于石-《春游集句》@兴来无远近，吾得及春游。江月谁人影，山光落钓舟。树交花两色，石横水分流。天外猿啼处，数峰生暮愁。
宋-于石-《次二子韵》@松边庭户竹边窗，归卧故山云半床。蕙帐夜寒眠鹤醒，芸签日暖蠹鱼香。读书喜汝眼如月，涉世嗟予鬓欲霜。莫道文章真小技，今人当与古争长。
宋-于石-《次韵秉国初夏》@团扇初分月桂芳，单衣乍试雪罗香。新荷只似世情薄，飞絮不如归兴忙。梅润图书晨雨暝，棋声庭院午风凉。日来竹报平安否，试向平泉问赞皇。
宋-于石-《次韵秉国种菊》@渊明令彭泽，自谓归来好。外物一无累，刚被菊花恼。东篱兴悠然，一醉舒怀抱。陶没已千载，爱菊人何少。谁能轻富贵，高蹈一世表。种菊学渊明，此意何矫矫。栽培春雨中，不待秋风老。南山无古今，世事何时了。先生笑不言，杜门方却扫。
宋-于石-《次韵杜若川春日杂兴集句二首》@行约青帘共一樽，牧童遥指杏花村。如今只有花含笑，悍吏催租夜打门。
宋-于石-《次韵杜若川春日杂兴集句二首》@九陌净无车马尘，不须移槛损天真。凡花俗草败人意，怅望烟云缥缈人。
宋-于石-《次韵芳卿一室》@一室志天下，何须山更深。英雄四海眼，道义百年心。蕉鹿梦中梦，松风吟处吟。幽泉鸣绝壁，不作世间音。
宋-于石-《次韵何寺薄闲咏》@居喜山深人不知，凝岚空翠淡含辉。隔林樵语惊猿去，倚石松枝碍鹤飞。留客眠云听涧瀑，呼儿踏月扫苔矶。冥心静坐勿轻出，门外藤萝露湿衣。
宋-于石-《次韵宏父初夏》@留得三分春意和，茶醾犹可入吟哦。人情疏密庭前竹，吾道卷舒池上荷。结友岂无今管鲍，论诗奚必古阴何。梅霖骤涨江天阔，还有长午可钓麽。
宋-于石-《次韵鉴中八咏》@青山削芙蓉，上有浮云生。窈窕俯长流，逶迤带重城。朝光散霞彩，暮色涵空青。鸱夷去不回，遗尔千古名。
宋-于石-《次韵鉴中八咏》@蓬莱失左股，负以垂天翼。中有仙人居，珠宫灿瑶席。凝云不飞去，化作轮囷石。弹琴坐石上，长忆三山客。
宋-于石-《次韵鉴中八咏》@会稽山水国，崇山幽事多。当时觞咏处，春净化颜酡。磊落黄金罍，玲珑白玉珂。行乐须及时，美人在丘阿。
宋-于石-《次韵鉴中八咏》@梅山如积翠，的皪手堪捧。遥遥仙人尉，盘盘故时陇。丹泉清可鉴，石乳甘於湩。行将解尘缨，于焉滔高踵。
宋-于石-《次韵鉴中八咏》@我爱鉴湖水，明如照胆铜。澄清若有待，浑浊那能蒙。当时贺知章，富贵如苓通。岂无一亩地，来筑仙人宫。
宋-于石-《次韵鉴中八咏》@驱车晓行迈，行行出郊郭。断冈屹崇墉，虚籁殷灵壑。雨深瑶草长，风定松花落。西山有爽气，逍遥倚晴阁。
宋-于石-《次韵鉴中八咏》@楼居本高明，况在松竹閒。溪流深几尺，新雨过前山。浮云多变态，好鸟亦閒关。偃蹇楼中人，对酒还开颜。
宋-于石-《次韵鉴中八咏》@视心如莲花，净明涵十虚。出泥本无垢，露体皆真如。大千入一息，宴坐忘百须。陶公虽饮酒，时能到林庐。
宋-于石-《次韵君会初冬》@一年好景橘黄时，骤冷惟应瘦骨知。吠犬频繁堕霜叶，栖鸦不定战风枝。炉何必试手可热，文未能成鬓欲丝。春逼寒梅三两点，蹇驴江路试寻诗。
宋-于石-《次韵君会感思》@满眼山川感旧游，依然野水自横舟。一樽长照古今月，两鬓不禁天地秋。有屋有田清颍尾，自蒲自柳曲江头。虚名不落人间世，一迳松风稳跨牛。
宋-于石-《次韵刘和德赋渊明》@士之生斯世，身穷志弥笃。不惟气浩然，亦是敦薄俗。渊明晋高士，志岂在微禄。不以进为荣，不以退为辱。云出鸟倦还，吾亦从吾欲。南山岂无豆，东篱亦有菊。日与田父游，气象和而肃。一枕北窗风，红尘任奔逐。起视天壤间，四海空两目。但愿樽有酒，宁顾瓶无粟。
宋-于石-《次韵吕芳卿春游》@春光美於酒，我得醉其淳。春情浩於海，我得涉其滨。人生贵适意，何须苦悲鼙。轩轩远游志，恨不穷入垠。流连虑忘返，岂徒玩芳新。游子多愒日，志士惟竞辰。二者孰得失，谁能究其因。俯仰天壤间，何轻用此身。骄惰由放逸，美好出艰辛。此日何足惜，我思古之人。
宋-于石-《次韵潘天英自感》@处士柴桑屋，将军细柳营。穷通观世变，离合见人情。花不求春艳，器当思晚成。窝中足安乐，何必传无名。
宋-于石-《次韵邵佥判幽居》@闭门久不出，摩挲鬓欲翁。有杯问明月，无扇障西风。神骏老嘶枥，纸鸢高入空。天应怜我懒，瓜圃自泉通。
宋-于石-《次韵苏巨卿》@谁叩柴门寄我诗，迎门稚子候予归。青山唤醒十年梦，明月空怀千里思。今晋古秦天地隔，范雎张禄姓名非。人生百岁发相见，世事悠悠未可知。
宋-于石-《次韵天民有年》@四海同一稔，茆檐蔼富穰。邻灯晓炊暖，溪雨晚舂香。有客歌良耜，何人饿首阳。三时足勤苦，真乐在冬藏。
宋-于石-《次韵吴子益》@四野杳无车马喧，竹阴篱落半开门。牛归落叶迳边迳，犬吠斜阳村外村。老树不摇波弄影，扁舟已去岸留痕。悠然乐意相关处，坐对青山两不言。
宋-于石-《次韵徐觉风铃》@锵然非金亦非玉，壹片宫商纷其触。歘如环辔玲珑摇佩旌，铿如鸣球拍琴九奏箫韶声。凄如孤鸿叫群嘹唳穿云去，清如幽泉滴沥飘落断崖处。余音欲断还复鸣，咄咄胡床静中据。乃知檐铃适与内相会，锵锵铮铮可听不可佩。我怜其轻脆不足恃，戛则成音击而碎。嗟哉无情之物能感人，浮华言语自古从误身。喧然声名满天地，好声过耳俱成尘。物情万变伏还起，人生几何安足恃。何如物我两忘言，云在青山水在月。
宋-于石-《次韵徐深之》@文章何必拟卿云，笔砚无功钱有神。明月能招山入户，幽花不与世争春。百年亭馆几兴废，十载交游半故新。过眼荣华何足较，青门试问种瓜人。
宋-于石-《次韵徐廷珪偶成》@德行谁能冠四科，将兴将废道云何。百年诗酒晋元亮，万世功名汉伏波。高枕林泉闲梦少，出门风雨落花多。人生转眼荣枯易，未必金章胜绿蓑。
宋-于石-《次韵徐永之秋兴》@谁谓四时秋最愁，胡床谈咏晋风流。山川长在英雄老，草木无边天地秋。惊眼一行渔唱晚，斜阳万里客凭楼。茫茫远水涵空碧，兴入芦花第几洲。
宋-于石-《次韵徐月卿秋兴》@西风渺何许，安处即家乡。社舞邻呼饮，时思礼荐尝。孤灯茅屋雨，落叶石桥霜。鸡黍当年约，谁能继范张。
宋-于石-《次韵徐则正山居》@松间花外有虚亭，花自向阳松自阴。水浊不污明月色，人闲方见白云心。棋边冷眼安危著，笔底放怀长短吟。世忌独醒还恶醉，浅斟莫使酒杯深。
宋-于石-《次韵杨恂夜兴》@漫漫夜气万山深，风露高寒天宇清。檐月窥人惊白发，炉烟凝坐悟黄庭。挑灯看剑心犹壮，欹枕听泉眼独醒。毁誉不公随好恶，试观陸羽煮茶经。
宋-于石-《次韵赵德舆》@人生渺如寄，天地一蘧庐。无酒喜留客，有钱多买书。敲冰时煮茗，踏雨晚挑蔬。抱道空忧世，年今四十余。
宋-于石-《次韵赵德舆山家》@茅檐日暖卧寒林，过午老翁鼾睡声。扰扰红尘山下路，晓霜残月有人行。
宋-于石-《次韵赵羽翁秋江杂兴二首》@翩翩水鸟自沉浮，红蓼黄芦两岸秋。隔水人家一犬吠，斜阳篱落有渔舟。
宋-于石-《次韵赵羽翁秋江杂兴二首》@雁落芦花洲外洲，半川斜日独凭楼。笛声何处雁惊起，点破清江一片秋。
宋-于石-《次韵赵子玉书怀》@鹑结为衣鹬作冠，采芝何处问商颜。兴亡眼欲窥千古，俯仰心无愧两间。客路西风新白发，野花啼鸟旧青山。日高浓睡平川屋，安用鸡鸣度远关。
宋-于石-《次韵郑德彝即事》@瓢空饭落埃，陋巷一颜回。月坐人醉醒，风眠户阖开。搜奇屐穿雪，习懒砚生苔。旧菊今存否，长歌归去来。
宋-于石-《次韵郑德彝拟古集句》@明月照高楼，永夜不阖扉。盈盈楼上女，耿耿如相依。岁月忽已晚，草木变芬菲。扳条折其荣，风流付枕帏。蹇修时不存，悠悠谁与归。仰视浮云驰，俯见月在衣。置书怀袖中，有约吾敢违。愿寄双飞燕，为我西北飞。
宋-于石-《次韵中秋对月》@冰壶碾破一轮秋，极吸长鲸笔挽牛。大地山河明色界，九天宫阙耀琼楼。香浮蟾桂今犹古，曲按霓裳乐易愁。四海青光无不照，何须天柱一峰游。
宋-于石-《次韵子益秋怀集句》@春草秋更绿，能得几时好。人生非金石，坐愁红颜老。振衣千仞冈，木落雁飞早。无营地转幽，遂动自纷扰。时哉不我与，全身以为宝。不是傲当时，用拙存吾道。
宋-于石-《次张嘉父闲居》@有诗可以吟，何必拟李陵。有酒可以酌，何必慕伯伦。自吟复自酌，一笑睨白云。卷舒见吾道，聚散亦世情。老我一茅屋，萧萧山下村。种瓜有余地，吾亦安吾贫。兴来即杖屦，孤往无与朋。晨出未启户，暮归或扣门。翛然脱尘鞅，无怀与大庭。所以轩冕贵，不移丘壑心。此意谁独识，千载一渊明。渊明不复作，视此壁上琴。
宋-于石-《答吴子真》@子居金华山之东，我居金华山之西。东西相望二百里，半面未识心相知。扳条采荣远莫致，梦中往往或见之。子持一卷易，我攜一篇诗。此诗此易世不识，与子共作千年期。前乎千载事已矣，后乎千载谁是非。握手论心语未了，松风万壑寒生衣。山深梦断不可觅，落花耿耿寒梅枝。起视金华万山顶，惟有白云来去飞。
宋-于石-《答诸公游山作》@金华山巅一挥手，俯视尘寰仰星斗。闲云满地白鹤飞，积雪暗天苍兕吼。北山周回七百里，名著洞天非不久。世人未识山中乐，问我山中何所有。旧传叱石化羊眠，亦有耕田驱鹿走。大士浴缾今尚在，孝标书堂谁与守。翩然东访赤松子，何须辟谷能延寿。出门一笑天地宽，龊龊徒为儿女丑。君不见东坡游赤壁，东望武昌西夏口。江山风月两依然，谁能与客攜鱼酒。
宋-于石-《答诸友》@之子词场无敌手，骑麟翳凤集北斗。藉藉人间月旦评，滔滔笔下风涛吼。方抟扶摇九万里，可速则速久则久。文章何止拟相如，政事亦堪修冉有。回首落日烟尘昏，满眼风寒沙石走。老天应未丧斯文，君子固宜知所守。刀以銛而缺，砚以钝而寿。名高多谤毁，女妒无妍丑。乃知明哲可保身，安用嚅唲浪开口。悠然一笑对南山，壁上有琴樽有酒。
宋-于石-《得家书》@久客秋又晚，思家梦屡惊。空阶闻叶落，隔树见灯明。亲老贫常健，儿痴学未成。凄凉今夜月，照我故乡情。
宋-于石-《吊古行》@苍梧之南湘水头，烟波逐客增离忧。重瞳孤坟閟白日，双娥贞佩摇清秋。江空夜开鬼对泣，泣罢仍为鼓瑶瑟。瑟声渐杳江声长，丹枫坠影天霜白。临江被发招帝魂，拔剑欲断东流奔。东流无穷帝不返，呜呼薄俗无由敦。
宋-于石-《钓台》@傲睨群雄百战来，独全高节老蒿莱。三公不任云台将，物色何须及钓台。
宋-于石-《钓台》@抛却羊裘入汉庭，偶然偃卧两忘形。先生无处可伸足，太史何烦奏客星。
宋-于石-《丁丑岁旦》@不写桃符换旧诗，辛盘竹爆付儿嬉。山深未见新年历，只记梅花春早迟。
宋-于石-《丁亥冬大雪》@顽云拨不开，阴风挟严威。大雪止复作，细民已嘘嘻。人言丰年瑞，可乐有反悲。频年岂无雪，雪少寒不知。谁为御寒计，茅屋曝晴曦。今年雪大作，始信贫无衣。地炉燎湿薪，僵坐缩如龟。年丰固可乐，一饱远莫期。但忧今日寒，未虑明年饥。岂知纨绔子，重裘拥柔肌。绣阁蔼春风，金帐环蛾眉。惟恨雪不多，低唱饮羔儿。且尽一己欢，宁为尔民思。尔民毋子苦，会有年丰时。鸡豚燕同社，玉粒香浮炊。一饱有余乐，八珍亦奚为。寄语纨绔子，此意知不知。
宋-于石-《兜率寺》@钱唐一剑倚霜寒，万水千山蜀道难。瓶钵生涯何处在，秋风松子落诗坛。
宋-于石-《读明妃引》@周求莘女终亡纣，越献西施竟灭吴。马上琵琶徒自恨，不思强汉弱匈奴。
宋-于石-《读史七首》@厥初开闢浩难名，帝降而王绪可寻。百代相因三代礼，七弦何似五弦琴。时逢否泰有消长，道在乾坤无古今。所以孟轲生战国，欲承三圣正人心。
宋-于石-《读史七首》@世以燔经咎李斯，斯文兴丧岂关渠。楚人未烈咸阳火，秦府犹存博士书。吾道不随灰烬冷，残烟空锁帝王居。独嗟先入收图籍，刀笔区区计亦疏。
宋-于石-《读史七首》@秦亡四海角群雄，三尺胡然起沛丰。首录酂侯忘纪信，不诛项伯戮丁公。亲而寡助宁非叛，国尔忘身始是忠。尝罚於斯庸未当，终然击柱或争功。
宋-于石-《读史七首》@汉楚兴亡事已休，至今堪叹亦堪羞。郑君不肯更名籍，项伯胡为赐姓刘。寡助固知亲亦叛，孤忠忍以主为雠。人臣贵在明大义，勿为身谋为国谋。
宋-于石-《读史七首》@今来古往一封疆，虎斗龙争几帝王。百二山河秦地险，八千子弟楚天亡。朝廷有道自多助，仁义行师岂恃强。往事废兴何处问，寒烟衰草满斜阳。
宋-于石-《读史七首》@莫言世事只如棋，千载是非人共知。吾道废兴时否泰，人才进退国安危。诗书未火秦犹在，党锢无钩汉亦衰。覆辙相寻多不悟，抚编太息此何时。
宋-于石-《读史七首》@志士匡君贵善谋，古来直笔有春秋。孔明扶汉何吞蜀，仁杰兴唐乃死周。成败由人天不管，功名遗恨水空流。柬之未相姜维将，二子宁无身后忧。
宋-于石-《杜少陵赠卫八处士韵别秉国》@昔君坐谈诗，古音振宫商。昔我起舞剑，三尺星斗光。我剑何慷慨，君诗何老苍。感此一笑叹，徒成九回肠。久别忽想见，岁月惊惶惶。岂无平生友，对面险太行。知心今几人，况复天一方。安得飞霞佩，共挹天瓢浆。道义有真乐，何必甘膏梁。临行劝我酒，我饮不尽觞。一饮情易阑，再饮情更长。斜阳重回首，烟水空苍茫。
宋-于石-《端午次韵和徐改之》@榴花灼烁露初乾，乍试香罗怯晓寒。自古独醒多见忌，与君一醉笑相看。无邪安用艾悬户，徇俗聊将黍饤盘。千载沉湘呼不起，至今遗恨楚江干。涛头洒泪眼难乾，鱼腹沉冤骨未寒。楚些一章招莫返，曹碑八字好难看。水流不尽湘江恨，俗奠空陈苹藻盘。我亦逢时增感慨，凜然忠孝孰能干。
宋-于石-《对雪》@顽云怙势吞烛龙，一夜老尽江上峰。骖鸾驾鹤下瑶阙，羽衣森列飞行空。玉虯夭矫振鳞甲，猎猎怒战谁争锋。银河剪刻纷弄巧，姑射缥缈来无踪。半开半落花绕树，无根无蒂絮因风。造物幻出不可测，万变归我一慨中。重裘何富，负薪何穷。烹茶何俭，饮羔何丰。天意茫茫无问处，人事悠悠定何许。丰年固知雪可喜，贫民不以雪为瑞。安得见晛消凝阴，寒崖草木皆生春。
宋-于石-《访叶灵渊》@细路如蛇盘，山根复山巅。振衣上千仞，顿觉天地宽。四山朗开豁，斜阳淡平川。溪浅不可舟，桥断衣可搴。依依桑柘村，翳翳井里烟。老翁古柳枢，扶杖白垂肩。问途入深巷，蒲柳隐败垣。忽得幽人居，一室静且安。中有插架书，外有负郭田。种秫可酿酒，枕书时醉眠。自言居家好，笑我行路难。欲分清溪尾，着我屋数椽。踏月两相过，亦足陶情欢。子虽爱我厚，我亦愧子言。天涯倦游客，岂不怀故山。抱薪煮白石，岸巾曝晴檐。兴来或杖履，松阴弄潺湲。如此岂不乐，胡为复盘桓。泠然御风去，月暮孤云寒。
宋-于石-《分蜂》@群蜂割据作生涯，户牖新开蜜酿花。汉世侯王自分国，秦民父子各当家。尊卑两尽君臣义，朝夕争趋南北衙。因感途人本兄弟，无知微物亦何嗟。
宋-于石-《感兴二首》@愚公欲移山，精卫欲填海。嗟乎智力穷，山海元不改。春秋更战国，仁义日荒怠。近趋管晏功，远受仪秦诒。杨墨骋邪说，申韩祸无罪。孔孟生其间，迂阔谁复采。群嚣竞纷纭，智力几百倍。山崩海可竭，吾道固长在。
宋-于石-《感兴二首》@游鱼闻饵香，宁悟钩入口。不忍一朝饥，竟落渔人手。捕雉必以媒，相呼欣得偶。失身罗网中，乃为媒所诱。嗟哉二物微，智不料其后。飞潜一失所，虽悔复何咎。矧为物之灵，而不慎所守。饥渴能害心，交游多卖友。
宋-于石-《感兴五首》@吴起为鲁将，杀妻殊不仁。乐羊伐中山，食子太无情。功名苟为重，骨肉无乃轻。以此谋富贵，何如甘贱贫。沛丰三尺剑，抵掌收楚秦。未央玉卮寿，以功骄父兄。惜哉一杯酒，终愧一杯羹。
宋-于石-《感兴五首》@晋人杀鸣犊，孔子不渡河。河之水洋洋，临流一长歌。岂无舟与楫，所惧蛟与鼍。蛟鼍任险怪，不度如我何。黄鹄一远举，奚忧婴网罗。
宋-于石-《感兴五首》@卫人将授甲，鹤有乘轩宠。爱人不如禽，士固不为用。唐人竞朝梁，怒杀孙供奉。兽犹知有君，人胡不愧悚。
宋-于石-《感兴五首》@鹰犬饱梁肉，饥人厌粥糜。墙屋被文绣，民有号寒儿。禽兽食人食，土木衣人衣。俗偷或过侈，民穷易为非。君子固有守，岂若世所为。富贵苟可得，贫贱终莫移。
宋-于石-《感兴五首》@群栖平沙雁，有警奴辄鸣。鸣多谓奴妄，哀嗷堕弓矰。甡甡中林鹿，以媒诱其群。相呼入网罟，鹿死媒独生。骨肉不相信，效忠况他人。轻言托心腹，卖友终不仁。君子能审友，四海皆弟兄。
宋-于石-《高帝》@吕氏强梁刘氏危，宫中枕卧复谁知。酿成外戚中官祸，兴汉已开亡汉基。
宋-于石-《姑恶》@村南村北麦花老，姑恶声声啼不了。有姑不养反怨姑，至今为尔伤风教。噫，君虽不仁臣当忠，父虽不慈子当孝。
宋-于石-《孤山》@老梅半树倚枯槎，路入湖心第几家。水月荒凉谁复问，游人多只看荷花。
宋-于石-《孤雁》@流落天涯偶失群，森列群仙下藐姑。玉骨轻匀铅粉面，霜纨薄襯素罗襦。两般谁识花开谢，一色中分香有无。底事阳春藏不得，凝阴消尽转清癯。
宋-于石-《故家有乔木》@故家有乔木，众鸟巢其枝。纷然各卵育，自啄还自飞。谁欤恣残忍，缘木登其危。毁室取尔子，杀戮轻如嬉。漂摇风雨中，巢破不复支。破者尚可完，死者终无归。自谓翔后集，倔乃失所依。胡不舍之去，远择高林栖。主人不我爱，舍此复何之。哀哀鸣向天，路远天不知。吾闻重太息，事莫大於斯。弱肉强之食，扰扰今何时。人生且未保，尔死谁复悲。寄言民父母，赤子方流离。
宋-于石-《归兴》@归欤高枕寄林泉，安用悲歌行路难。君子患无真气节，世人空笑旧衣冠。雪深处士梅花屋，月冷先生苜蓿盘。谁谓家贫无一物，床头三尺剑光寒。
宋-于石-《过北山何先生故宅》@青云不在金华巅，白云孤起金华岑。百世相传勉斋学，四书谁识晦翁心。水流盘涧自深浅，月照北山无古今。人问故庐何处是，门前松桂蔚成林。
宋-于石-《寒梅》@闭门一卷易，风定缕香凝。落叶空阶雨，残梅阁砚冰。鸟啼深夜语，犬吠隔篱灯。不作红尘梦，寒窗几曲肱。
宋-于石-《和渊明诗》@林屋本深寂，而多禽鸟喧。一静制群动，何必更幽偏。西风扫脱叶，见此林杪山。朝看孤云出，暮看孤云还。云飞亦何心，相对两忘言。
宋-于石-《呼儿》@涧深飞瀑寒，云破断崖碧。呼儿入深林，扫此松下石。澹然忘世故，一枕聊自适。梦断山月高，孤猨啸青壁。
宋-于石-《己卯寒食》@今年客路逢寒食，村落无烟春寂寂。荒冢累累人不识，芳草凄凄吐花碧。麦饭一盂酒一滴，哀哀儿女春衫湿。我过其傍因太息，有坟可酹何须泣。干戈满地边云黑，路傍多少征人骨。
宋-于石-《寄题千秋观》@峥嵘金碧千秋观，谁记当年贺监家。湖水亦随人世改，秋光一半失荷花。
宋-于石-《寄意》@妾家有明镜，百炼方能成。宝匣玉为台，持以奉良人。自恃妾貌妍，懒拂镜上尘。妾貌未及衰，妾镜先已昏。貌衰不再少，镜昏能再明。为君一磨拭，烱烱光如新。徒能照妾貌，安能照妾心。
宋-于石-《江山送客次韵》@依依柳色黯江亭，酒味离愁孰重轻。攜手忍着分手处，别时争似见时情。百年离合悲欢事，一笑东西南北程。芳草斜阳渺无际，何当重问白鸥盟。
宋-于石-《净居院》@峰回涧曲路萦纡，万壑中藏一画图。雪堕枯枝龙解甲，藤缠怪石虎生须。满楼山色自浓淡，隔竹泉声半有无。纸帐蒲团清思足，更添梅种两三株。
宋-于石-《净居院遇雪》@梦回寒月吐层崖，汤响松风听煮茶。倚树恐惊残雪堕，起来不敢嗅梅花。
宋-于石-《九日次韵王寿翁》@半年饮菊试仙方，安用狂歌赋玉堂。乌帽任教今日落，紫萸不改旧年香。人生还有几重九，世事都归一醉乡。千古渊明呼不醒，天涯风雨暗浔阳。
宋-于石-《九日同黄宏公游古城山》@信步攀跻感旧游，寒烟衰草思悠悠。西风白发空惊老，晚节黄花独耐秋。宇宙几人欢喜饮，江山一片古今愁。渊明三迳今犹在，自笑不如归去休。
宋-于石-《孔明》@居荆不肯吞刘表，入蜀胡为诈取璋。二子孰非刘氏后，岂惟玄德可兴王。
宋-于石-《浪吟》@十载驱驰翰墨场，翩翩霞佩高颉颃。赋窥贾马搜班扬，诗崇晋汉卑齐梁。斯文未丧道未亡，欲寻坠绪何茫茫。萧骚裋褐凄风霜，匣中蛟龙吼干将。男儿有志行四方，安用把笔工文章。掀髯长啸挽大荒，残烟落日尘沙黄。纷纷蚁穴争侯王，邯郸一梦炊黄粱。断鹤续凫谁短长，世间万事俱亡羊。何如长歌归故乡，古松流水绕石床。浊酒一壶琴一张，卧听孺子歌沧浪。
宋-于石-《梁父吟》@建安天下如溃瓜，一榻之外非吾家。黄屋飘飖定何许，龙为鱼兮鼠为虎。老瞒持力敢欺天，朵颐汉鼎方垂涎。紫髯将军一攘臂，控荆引越三千里。慷慨山东大耳儿，南飞乌鹊栖抚枝。草庐一语君臣契，目中久已无吴魏。堂堂大义凜不磨，灵关剑阁争嵯峨。昨夜西南一星落，六尺之孤竟谁托。渭水旌旗归故都，江上空存八阵图。抱膝长歌出师表，古柏苍苍为谁老。
宋-于石-《邻叟言》@客行归故乡，依依一邻叟。把酒向我言，重叹生不偶。大男年二十，前年方娶妇。府帖点乡兵，井邑备攻守。万骑声撼天，战骨今欲朽。小男年十三，娇痴犹恋母。所恃惟此儿，未忍辄笞殴。垂白力耕耘，一饭仅充口。东邻数十家，兵火十无九。西邻破茅屋，萧然一无有。悍吏猛索租，摧剥及鸡狗。嗟子行四方，颇亦闻此否。偶述邻里情，勿讶言语丑。老妇洗瓦盆，呼儿进畦韭。愿子姑暂留，为我进杯酒。
宋-于石-《邻叟招饮》@灯火隔篱落，呼儿掩柴门。邻叟挽我衣，笑指老瓦盆。酒尽意未已，语杂情更真。嗟嗟行路难，劝我归与邻。团圞一家乐，亦足娱其亲。低头愧叟言，未语面辄頳。父昔教我书，意在为荣亲。十岁始知学，二十能为文。三十将远游，海波忽扬尘。年今几半百，亲老安可云。岁时一杯酒，父子祖与孙。客多在家少，暂聚还复分。曾不如尔乐，欢然力耕耘。父醉儿解扶，翁归妪相迎。十日九在家，笑语蔼生春。我无田可归，岂无山可耕。我无秫可酿，岂无泉可烹。幸及亲未衰，菽水或可营。无愧邻叟言，乃不愧予心。
宋-于石-《林下》@结屋万松顶，悄无人往还。饮猿摇涧月，飞鹭点秋山。竹静风相挠，水流云自闲。翛然忘物我，禽语两相关。
宋-于石-《柳子厚》@早缀朝班附叔父，晚随儿女拜双星。半生巧宦翻成拙，何用区区更乞灵。
宋-于石-《鹿田》@鹿田逈在翠微巅，乘兴来寻半日闲。径入古松行落叶，目随飞鸟破寒烟。钟声不隔东西寺，屐齿何辞上下山。一见老僧如旧识，相留煮茗试岩泉。
宋-于石-《路傍女》@路傍谁家女，踌躇不能去。自言妾小时，家本樵川住。十五嫁良人，长年秉机杼。辛勤奉舅姑，足不越庭户。去年秋枣红，边人健如虎。移家入深林，自谓百无虑。空山鸣剑戟，失色骇相顾。星散各偷生，不幸适相遇。妾身如风花，飘零委尘土。妾命如蜉蝣，焉能保朝暮。一死恨不蚤，空为年少误。去去忽相失，零落在中路。妾有乳下儿，咿哑方学语。四海尚干戈，安知尔生死。回首望天涯，家山在何处。妾命负所天，顾影惟自怜。自怜轻失节，天下何独妾。
宋-于石-《旅夜》@拥炉兀兀坐成睡，梦到家山人不知。半夜酒醒还是客，一庭黄叶雨来时。
宋-于石-《旅中遣怀》@片云相望浙东西，回首家山路欲迷。昨夜桐江江上梦，倒随流水上双溪。
宋-于石-《美人一章寄徐秉国》@有美人兮天一方，弭绛节兮撷琼芳。瑶环瑜珥锵琳琅，修竹萧萧翠袖长。芝宫芙馆椒为堂，青琐窗户白玉床。一笑满酌天瓢浆，簸弄骊龙明月光。欲往从之路茫茫，爱而不见空彷徨。安得骑麟鞭凤凰，飞霞翩翩高颉颃。白云缥缈遥相望，凭谁寄取双琼珰。
宋-于石-《祢衡》@怀中漫刺欲何之，四海交游只两儿。不死曹瞒死黄祖，杀身何补汉兴衰。
宋-于石-《母子别》@客游严陵道，中路哭者谁。哀哀母子别，云是夫弃妻。百年结欢爱，一旦生别离。妾去何足怜，怜此乳下儿。哌哌未能语，弃去良可悲。儿啼苦恋母，母闻转悲凄。欲语别离苦，孩提尔何知。徒能抚汝项，相顾空泪垂。夫妇义已绝，母子恩亦亏。尔饥谁与哺，尔寒谁与衣。明年尔学行，谁与相提攜。人言无母怜，有父尚可依。尔父忍弃我，弃汝将如遗。去去两相失，相见未有期。娟娟秀眉目，梦寐或见之。夜静涧声咽，犹似闻儿啼。
宋-于石-《拟古》@君心如柳枝，春尽絮狂飞。妾心如古木，不受春风吹。古木宁槁死，可伐不可移。风絮飞不已，飘零将安归。
宋-于石-《拟古》@东篱有佳菊，埋没野草傍。草蔓日以滋，菊苗日以荒。生意几欲息，菊短草何长。深秋严霜下，百草不复芳。采采东篱花，澹然发幽香。万物各有时，盛衰固其常。荣华不足恃，穷困果何伤。
宋-于石-《偶成》@长剑不入英雄手，劲气摩空拂牛斗。埋光铲采今几年，匣中忽作蛟龙吼。古琴不入时人耳，断弦挂壁尘埃久。桐尾半作爨下焦，高山流水今安有。自笑长不满七尺，役役徒为牛马走。学剑学琴两无用，肯以穷困移所守。孔颜非厄，盗跖非寿。西子非妍，无盐非丑。一时荣辱闲过眼，千古是非空挂口。何如长歌归去来，万事无心一杯酒。
宋-于石-《七月七日》@西风扫残暑，微月澹新秋。相传织女星，今夕嫁牵牛。翩翩联鹊桥，亭亭拥龙辀。多少乞巧人，笑语穿针缕。吾尝夜观象，细与推其由。惟有五纬星，顺逆有去留。经星二十八，历历如缀旒。万古俨不动，分列十二州。其余众常星，烂然满空浮。休咎必有证，君德修不修。胡独牛与女，不与众星侔。乃知尘世人，配偶相绸缪。少陵号诗史，万象穷冥搜。亦云年年渡，秋期何用愁。彼哉柳河东，抱拙不自谋。旁趋事曲折，窃效儿女求。谁与倡邪说，诞谩不复收。淫褻转相袭，寝使其辞浮。仙槎倘可乘，我欲凌空游。再拜二星灵，一洗千古羞。天高不可问，河汉空西流。
宋-于石-《七月七日》@玉宇无尘淡月辉，谁传织女夜停机。阮分南北任贫富，河度东西果是非。扪腹有书安用晒，揆心无巧不须祈。逢时且共樽前乐，一笑淋漓酒满衣。
宋-于石-《栖真院》@空翠凝寒不受埃，断崖千尺拥崔嵬。老僧倚树惊猿去，童子扫阶知客来。石径晴因松露湿，茶烟远趁竹风回。禅家也办吟边料，不种闲花只种梅。
宋-于石-《祈雨》@六月不雨至七月，草木脆乾石欲裂。方士画符如画鸦，呵叱风伯鞭雷车。九天云垂海水立，骄阳化为雨三日。万口竞夸方士灵，彼亦自谓吾符神。谁知水旱皆天数，贪天之功天所恶。吾心修德可弭灾，大抵雨从心上来。桑林自责天乃雨，岂在区区用方士。
宋-于石-《琴寥歌》@壁乎琴兮不弹，心乎道兮忘言。操履霜兮猗兰，忠与孝兮两全。松风兮涧泉，琴无弦兮有弦。青霞兮柯仙，道不传兮有传。
宋-于石-《清明次韵赵登》@九十春光半晦明，东郊攜手趁新晴。飘零风絮如行客，冷暖厨烟见世情。宿雨秋千花有泪，斜阳古冢草无名。劝君且尽樽前兴，柳上一声何处莺。
宋-于石-《清明次韵周君会》@可惜韶光过眼明，一分流水二分尘。杜鹃声感客中客，蝴蝶梦飞身外身。一滴清明寒食酒，万家红杏绿杨春。斗鸡走狗非吾事，新火书灯谁共亲。墓祭非经古未闻，年来拜扫隘车尘。谁怜原上千年冢，且醉樽前百岁身。榆火欲燃行客晚，梨花不减故园春。石泉浇醒浮生梦，耿耿孤怀孰与亲。
宋-于石-《秋思》@远水遥天起断鸿，秋光冷淡客情浓。一川疏雨平沙牧，半树斜阳隔坞舂。落叶轻於流俗态，寒花羞作少年容。凭高不碍乾坤眼，兴入晴岚第几重。草堂何必倣卢鸿，水色苍茫山色浓。待月轩窗留客话，隔篱灯火起邻舂。虫鸣终夕如相语，燕去知时不苟容。一片吟情渺何许，西风吹入乱云重。
宋-于石-《鹊鸦行》@世以鹊为吉，人多喜其鸣。世以鸦为凶，鸣多人辄嗔。吉凶一以定，嗔喜此焉分。相彼新罗鹞，于何分爱憎。群鸦竞喧集，有耳若不闻。一鹊不相容，搏击以为能。不知鹊可喜，甘与鸦为群。妒善复党恶，鸷悍徒不仁。石显怙权宠，望之不容身。林甫擅柄用，何有乎九龄。宁为望之辱，不作石显荣。宁为九龄死，不作林甫生。邪正苟倒置，是非竟难陈。人事无不然，何独此微禽。
宋-于石-《壬辰春雪》@和气胚胎斡化钧，胡然积雪拥柴门。花梢冻压春无力，山骨晴销晓有痕。阳壮谁令阴作梗，寒骄犹勒暖归根。昌黎浪说丰年瑞，为瑞为灾未易言。
宋-于石-《三洞》@群峭摩天不染埃，凝岚滴翠郁崔嵬。帘垂飞瀑无人卷，舟引游仙出洞来。一竅中谁开混沌，三山外亦有蓬莱。扪萝更间朝真路，夹迳松阴覆绿苔。
宋-于石-《山居二首》@结屋万山顶，柴扉昼懒开。捣茶惊鹤醒，抛果引猿来。笋短和泥掘，松高倚石栽。有时寻胜去，多趁暮钟回。
宋-于石-《山居二首》@不谈当世事，荣辱两无闻。诗思半山月，生涯一坞云。砚乾分瀑润，香断借兰熏。有客时相过，呼儿采涧芹。
宋-于石-《山中二首》@我家万山中，日日采樵去。扪萝上层巅，苔滑不留履。落日负樵归，云深失归路。谁家犬吠声，声在云深处。
宋-于石-《山中二首》@偶因抱瓮出，夜汲涧底泉。荡摇水中月，水定光复圆。问水水不语，问月月不言。倚树一长啸，万壑松风寒。
宋-于石-《山中何所有》@山中何所有，古松与清泉。一泓涵素月，千尺摇苍烟。我生乏世用，乐此山林闲。临流或倚树，物我两悠然。慎勿作梁栋，斧斤斲其天。慎勿入江海，汹涌生波澜。流荡易忘返，正直难自全。我欲叩其理，水去松无言。
宋-于石-《邵氏园亭》@曲曲亭台日月春，人间荣辱两无闻。梅边读易分明月，松下敲棋碎白云。东里先生新酿酒，北山逋客旧移文。家传应得青门趣，手种园瓜手自耘。
宋-于石-《始皇》@万世纲常具六经，天应未遽丧斯文。焚书欲灭先王道，道在人心不可焚。
宋-于石-《示衢子》@我学三十年，巧不能胜拙。汝年今弱冠，慎勿虚岁月。何必千里师，而后可受业。何必万卷书，而后称博洽。读书贵有用，岂徒资笔舌。立身一弗谨，万事皆瓦裂。蔬肉同一饱，自可甘薇蕨。布帛同一暖，何必轻裋褐。贫贱士之常，纷华安足悦。晴窗明几砚，夜灯耿风雪。汝今其勉旃，经史须涉猎。顾我何足学，当学古贤哲。
宋-于石-《述怀》@孔明卧隆中，世事若不闻。草庐两三策，大义固已明。陶潜晋处士，束带耻屈身。浩然归去来，把酒惟长吟。潜鱼游深渊，好鸟鸣高林。是以古君子，出处各有心。
宋-于石-《水亭小集》@亭俯一泓碧，倚栏思濯缨。游鱼惊扇影，幽鸟避歌声。云断远山出，林疏落日明。竹风如有意，为我扫棋枰。
宋-于石-《水亭夜坐》@水光涵月浸虚窗，醉倚栏干午夜凉。蛙一两声隔篱落，萤三四点过池塘。风摇松影蛟龙活，露泻荷盘翡翠香。俯仰不知天地阔，悠然长啸据胡床。
宋-于石-《送友人之武林》@钱塘江上一帆风，为我重寻旧日踪。十里湖山空战艦，千年宫阙咽僧钟。潮生潮落东西浙，云去云来南北峰。往事茫茫何处问，残烟衰草泣寒蛩。
宋-于石-《送赵宰之上虞二首》@百里子男邦，职任非不厚。治民如牧羊，扰之则惊走。眷兹上虞邑，江海环左右。萧萧北风寒，怒涛声撼吼。元亮已赋归，世事付杯酒。宗子古维城，此行应不苟。茧丝与保障，二者孰先后。勉旃重勉旃，毋袖经纶手。
宋-于石-《送赵宰之上虞二首》@吾闻句践国，昔有鸱夷子。沼吴收雋功，扁舟五湖里。又闻越东山，安石真奇士。一局别墅棋，失笑屐折齿。缅怀百世风，可以肃顽鄙。峨峨禹穴山，滔滔浙江水。山川今犹昔，宁无安与蠡。为我谢二公，幸为苍生起。
宋-于石-《宿栖真院分韵得独字》@空翠冷滴衣，石藓滑吾足。偶随白云去，栖此林下屋。楼影挂斜阳，钟声出深竹。山僧老百壁，谁与伴幽独。分我云半间，欹枕听飞瀑。
宋-于石-《所怀寄何寺簿》@斜日明远树，落叶走空阶。闭门寂无事，心澹境自佳。美人期不来，此乐谁与偕。岂无南飞雁，可以寄所怀。所怀不可寄，孤云渺天涯。
宋-于石-《探梅分韵得香字》@绝壁两屦云，荒村半桥霜。孤往欲何之，林下幽径长。寒梅在何许，临风几徜徉。谁家断篱外，一枝寄林塘。水静不摇影，竹深难护香。无言独倚树，山空月荒凉。
宋-于石-《题石壁寺》@石壁名山多胜游，背环古木面清流。一池空对旃檀塔，双港中分芳草洲。豹隐安知兴废事，牛眠不碍往来舟。海棠菡萏今何在，风月人间几度秋。
宋-于石-《田家妇》@村南村北麦欲枯，桑麻阴阴满路隅。炊黍田头行饷夫，饼炉未熟儿呱呱。鸭头长袜短布襦，平生未识铅与朱。弹筝不用如罗敷，怀金不愿逢秋胡。眼前富贵何足娱，一身饱暖自有余。茅檐笑语寒灯孤，夜舂晓织奉舅姑。
宋-于石-《庭前有松树》@庭前有松树，百尺盘虬龙。材大不适用，偃蹇霜雪中。五陵年少儿，种花不种松。寄言傲霜雪，何似媚春风。松有千岁根，花无十日红。众人逐时好，君子惟固穷。
宋-于石-《同韵俲欧苏体》@草庐抱膝方卧龙，狞飚撼户云埋峰。冻鹊依依飞堕地，饥鹰侧翅低盘空。岂知水官夜鏖战，鞭虯笞凤驱前锋。茫茫万里混一色，远近高下俱迷踪。松标特立凜生气，竹腰不折凌高风。长江一派清不泯，浩浩独行天地中。小民祁寒易咨怨，君子守道惟固穷。有雪无雪两不问，仁耕义耨无歉丰。君不见闭门无人僵卧处，任渠门外深丈许。穷则当与凡民异，达则当为国之瑞。何当燮理司化钧，坐令寒谷回阳春。
宋-于石-《晚步》@径狭不容车，溪浅不容钓。平芜淡云烟，独鸟下残照。见山孑无言，倚树忽长啸。徘徊澹忘归，空林明远烧。
宋-于石-《晚眺》@渔歌樵语隔溪村，沙上牛归小径分。烟树参差片帆落，半川斜日九峰云。
宋-于石-《我从山中游》@我从山中游，归来林壑暝。涧水冻不流，月出四山静。柴扉不敢敲，恐惊孤鹤醒。徘徊踏明月，倚杖看松影。
宋-于石-《吾家二首》@松阴六七里，茅屋两三家。坡暖四时笋，溪寒五月花。泉声挟风雨，云气走龙蛇。谁谓谋生拙，门前数亩瓜。
宋-于石-《吾家二首》@明月成三友，青山结四邻。家贫猿执爨，林静鸟司晨。好竹能医俗，幽花不媚人。盘餐何所有，春韭与秋莼。
宋-于石-《戊子元夕大雪》@去年逢元夕，交光灯与月。今年逢元夕，交光灯与雪。有月已甚奇，一雪更奇绝。灿烂星斗光，晃耀琼瑶阙。纷纷竞儿嬉，笙歌声不歇。年来独衰懒，颇亦厌喧杂。呼儿早闭门，拥炉烧落叶。雪月两不知，孤灯任明灭。
宋-于石-《西湖》@西湖胜概甲东南，满眼繁华今几年。钟鼓相闻南北寺，笙歌不断往来船。山围花柳春风地，水浸楼台夜月天。士女只知游赏乐，谁能轸念及三边。
宋-于石-《西湖荷花有感》@我昔扁舟泛湖去，四望荷花浩无数。谁家画舫倚红妆，笑声逈入花深处。笙歌凄咽水云寒，花色似嫌脂粉污。夜深人静月明中，方识荷花有真趣。水天倒浸碧琉璃，净质芳姿澹相顾。亭亭翠盖拥群仙，轻风微颤凌波步。酒晕潮红浅渥唇，肤如凝脂腰束素。一捻香骨薄裁冰，半破芳心娇泣露。湖光花气满衣襟，月落波寒浸香雾。恍然人在蕊珠宫，便欲移家临水住。回首落日低黄尘，十年不到湖山路。花开花落几秋风，湖上青山自如故。
宋-于石-《西岩寺》@丹崖翠壁数千尺，绝顶僧房三四间。老树倚岩岩倚屋，白云飞去又飞还。
宋-于石-《潇洒亭》@背依古塔面层峰，曲曲阑干峻倚空。万屋参差江色外，片帆出没树阴中。五更钟鼓半山月，两岸渔樵一笛风。极目子陵台下路，滔滔惟有水流东。
宋-于石-《小反岭》@泉本至清谁曰盗，溪虽可染却名愚。一夫作难随倾覆，千古青山独受污。
宋-于石-《小三洞》@四山回合响幽泉，古木苍藤路屈盘。一局残棋双鹤去，石屏空倚白云寒。
宋-于石-《小三洞》@洞门相对是吾家，朝看烟云暮看霞。铁笛一声山石裂，老松惊落半岩花。
宋-于石-《小三洞》@断崖怒涌四时雪，虚壁寒凝六月霜。倚树老僧闲洗钵，碧桃花落涧泉香。
宋-于石-《小石塘源》@万山郁回合，群木尤老苍。细路百盘折，崎岖陟羊肠。凉阴覆峭壁，萦回涧流长。绿萝下百尺，笑挹清泉香。甘寒试一潄，齿颊凝冰霜。拂石坐未去，樵叟来我傍。云此涧中水，其源来浦阳。浦阳婺属邑，亦我父母邦。欲我饮此水，而不忘故乡。叟言起予意，振衣欲飞扬。便将随水源，径度千仞冈。叟前挽我衣，迟留且勿忙。吾家隔前坡，林居愧荒凉。寒醅旋可压，为子炊黄粱。微径行荦确，柴门隐松篁。推户拂尘席，延我入中堂。呼儿出长揖，阔步何蹡踉。问我从何来，惊顾走欲僵。屡呼不复出，自起致茶汤。坐不分宾主，高谈到羲皇。炊烟淡茅屋，劝我饮尽觞。葫芦烂鹅鸭，盘饤罗芥姜。一饱共酣寝，此乐殊未央。摄衣起谢叟，听我歌慨慷。风埃暗宇县，干戈几抢攘。朽骨缠蔓草，呻吟卧残创。荒丘奔狐兔，断礎悲蛩螀。奔逃不相顾，流离各悽伤。十年未返业，几人失耕桑。而此源中民，熙然独徜徉。数家联聚落，茅茨带林塘。笑语声相闻，隔篱灯火光。翁妪各垂白，童稚纷成行。嫁女必近邻，生男不行商。死徙无出境，耕织各有常。地罏老瓦盆，竹几素木床。俗淳器亦古，岂识时世妆。瓜瓠满篱落，麻苧翳门墙。缺窦出鸡犬，平坡散牛羊。豚蹄一盂酒，神休答丰禳。村讴杂社鼓，醉舞衣淋浪。昼无悍吏恐，夜无君盗狂。生者遂所养，死者得所藏。其乐有如此，宜与世相忘。叟前重致词，为子言其详。使我居华屋，绮疏交洞房。使我服鲜丽，翠襦绣罗裳。食必具水陸，饮必酣琼浆。出则盛车骑，锦鞯紫游韁。归则拥歌吹，粉黛环姬姜。贵封侯万户，富储粟千仓。如此岂不乐，患至难豫防。利者祸之的，何地非战场。况有吏椎肃，宁免盗陸梁。安贫即乐土，多财必遗殃。人生守常分，世事胡可量。我闻重叹息，临风几徬徨。林霏掩苍翠，回首路杳茫。远山衔落日，惨惨尘沙黄。因思桃源中，人多寿而康。山深事简寡，居安俗淳良。不与外人接，别在天一方。儿孙自生长，古今任兴亡。世以为神仙，此说诚荒唐。平生志远游，恨不穷八荒。去家百里近，绝境见未尝。邈与桃源居，异世遥相望。安知千载下，以我非渔郎。独恨无桃花，夹岸摇红芳。花落春水涨，一苇或可航。
宋-于石-《徐子观生輓诗》@一片清虚太极心，浮云流水世情轻。有生已作无生计，未死先求不死名。墓必预铭唐杜牧，诗能自輓晋渊明。岿然貌不随年老，留与斯文主夏盟。
宋-于石-《许劭》@四海同推月旦评，是非公论至今存。老瞒敢肆奸雄志，未必不因公一言。
宋-于石-《续金铜仙人辞汉歌》@汉皇锐意求神仙，神仙之效何茫然。蓬莱弱水不可到，且立宫中承露盘。饿餐玉屑不堪饱，谁谓有方能却老。人生修短数在天，多慾未必能延年。秋风吹老茂陵树，年年空滴金茎露。建章宫阙随烟尘，块然屹立惟铜人。宫官西来果何意，一朝辞汉将归魏。吁嗟铜人如有知，口不能言惟泪垂。自从曹氏盗神器，父子相传已三世。汉宫故物无一存，汝独犹能感旧恩。凄然照影临渭水，一折铜人扶不起。宁为弃物委道傍，不忍漂泊离故乡。迢迢东望洛城路，回首长安愁日暮。长安繁华非昔时，洛阳寥落谁复悲。
宋-于石-《雪》@天地混一色，楼高试卷帘。青山新面目，老树换须髯。夜皎月千里，晴暄雨四檐。岂无寒馁者，僵卧在穷阎。
宋-于石-《雪》@谁欤变幻旧乾坤，剪水仙人手段新。银屋万家成骤富，青山半点不藏春。西园太尉方交贺，北海中郎岂愿臣。把酒孤吟元不俗，何须夜访剡溪人。
宋-于石-《雪竹》@君子亭亭操，刚强能自持。夷齐饿欲死，巡远守方危。大节不可屈，真心终莫移。人心与物理，每向岁寒枝。
宋-于石-《野田黄雀行》@鸣不择上林，栖不依华屋。雄飞各呼雌，翩翩自相逐。渴饮野田水，饥啄野田粟。一饮一啄能几何，慎勿远飞投网罗。君不见金笼老鹦鹉，向人空作闲言语。
宋-于石-《夜烧松明火次韵黄养正》@银炉炽炭麒麟红，销金帐暖熏笼烘。爨下有蜡可代薪，笑我夜寒痴坐然枯松。贫富贵贱何不公，安能排云叫呼天九重。空怜尔松生抱有用材，不遇匠石梁栋施帡幪。盘根错节屹立冻不死，凜凜劲气犹足排严冬。颠崖峭壁人迹绝，闲云流水相冥蒙。胡为明不能保身，丁丁斧斤山其童。鹑衣百结缩如蝟，地炉拥膝便可闲从容。当年榷油幸不严汝禁，余用尚及斯民穷。阳和无声入骨髓，不知夜雪没屋霜横空。但见蒙蒙香雾霭四壁，红辉紫焰明窗栊。御寒何必裘蒙茸，盎然一室回春风。何当散作一天暖，坐令四海尽在春风中。
宋-于石-《夜坐读书有感》@四山月落正昏蒙，留得书灯到晓红。千古是非昭简册，百年兴废老英雄。人因厌乱方思治，道本无穷岂有通。植立纲常垂万世，至今周孔不言功。
宋-于石-《伊昔四首》@伊昔西湖柳，清阴满画楼。午凉欺舞扇，晚雨系渔舟。春尽花无主，风寒叶自秋。六桥今在否，空惜旧时游。
宋-于石-《伊昔四首》@伊昔西湖上，孤山几树梅。断篱深院落，流水旧亭台。明月无今古，春风自去来。逋仙不复作，消瘦为谁开。
宋-于石-《伊昔四首》@伊昔西湖里，娉婷十里莲。香凝花上露，影落镜中天。枕簟水亭雨，笙歌月夜船。双鸳不解事，常傍翠阴眠。
宋-于石-《伊昔四首》@伊昔西湖外，清阴九里松。天低深雨露，风怒走蛟龙。林霭通樵径，山云隔寺钟。何时一行乐，重到北高峰。
宋-于石-《有虎行》@有虎有虎山之巅，怒目炯炯当昼眠。百兽畏伏不敢前，凭林一吼秋风寒。昨日邻家妇，哀哀哭其子，叩头叫天天不语。或曰枭食母、犬吠主，含沙射影毒欲死。封豕长蛇肆侵侮，如此纷纷何独虎。虎哉虎哉尔何知，磨牙摇尾争奔驰。妖狐犹将假尔威，岂知强者易弱盛必衰。北平将军怒欲飞，弯弓远挂扶桑枝。嗟尔有力何由施，吾见食汝肉而寝汝皮。倚剑睨天三太息，弱肉强食今何时。麒麟驺虞亦物耳，呜呼吾不得而一见之。
宋-于石-《有客》@有客叩我门，动色谈公侯。权门热於火，富贵可力求。我性不谐俗，素拙生计谋。苟求未必得，徒为君子羞。拂衣起谢客，夷然卧林丘。
宋-于石-《有所思》@君在南山南，水阔云漫漫。我在北山北，木落天地宽。所思不可见，孤峰碧巑屼。片云遥相望，脉脉一水间。水流渺何许，抚松独盘桓。人生有离合，把酒欲问天。何以寄所思，取琴倚风弹。一弹不成调，再弹谁与言。抱琴耿无寐，月落空山寒。
宋-于石-《月夜纳凉》@天地空无半点尘，翛然池馆浸虚明。几更今古月常在，一片襟怀水共清。风定波摇晴树影，鱼翻露泻翠荷声。炎凉圆缺须臾事，我独於斯感世情。
宋-于石-《杂兴四首》@屋上青山屋下云，清泉为镜石为屏。客来问我谋生计，一卷家传相鹤经。
宋-于石-《杂兴四首》@偶种阶前竹数根，引风招月伴清樽。春来为爱临阶竹，今日翻嫌竹碍门。
宋-于石-《杂兴四首》@采药归来竹径凉，满身草露湿衣香。怕惊幽鸟穿林去，不扫松花卧石床。
宋-于石-《杂兴四首》@四围绿树岩藏屋，一枕清风竹满轩。醉里不知山雨过，醒来惟怪瀑声喧。
宋-于石-《再和潘天英韵》@人生一传舍，於世懒蝇营。千古月知己，四时花有情。吟怀今郑綮，家学昔玄成。自适眼前乐，何须身后名。
宋-于石-《再游石壁寺》@曾为石壁游，更借僧房宿。楼阁倚林腰，溪山醒尘目。敲门寻旧僧，清响应林谷。老僧不厌客，分我云半屋。禅月岂后身，尚余诗满腹。疑我亦荀鹤，再与赋汉牧。汲井昼煮茶，洗钵夜分粥。山空人语寂，邀我入深竹。独抱无弦琴，不唱浮生曲。月树影参差，风鸣声断续。翛然出尘表，身世转幽独。明朝出山去，无言笑相瞩。江上石牛眠，秋草为谁绿。
宋-于石-《赠王法官》@石作人言豕人立，或啸其梁阚其室。道人叱咤鞭雷公，驭风骑气行虚空。赤手缚鬼如缚虎，画地为牢通鬼语。登坛摄将如有神，问其姓字皆忠臣。生不求生以害仁，死犹赫赫濯厥灵。百鬼啖尽何足恤，吾独因之三太息。关云长，张睢阳，凜然大节死不屈，至今日月犹争光。荆州一失不复得，江淮保障谁之力。欲为汉唐开太平，老天胡不留斯人。
宋-于石-《赠星命松坡》@昌黎之生月南斗，牛奋其角箕张口。坡翁宿直斗牛箕，自谓文似昌黎叟。顾予命亦坐磨蝎，碌碌浪随二公后。文章学问愧前修，有口但知能饮酒。松坡磊落湖海人，为我掉舌谈星辰。蛟龙蟠屈终变化，君子忧道宁忧贫。夜半狂吟踏破瓮，结柳为车穷莫送。掀髯一笑问松坡，文如二子今何用。
宋-于石-《赠姚星士》@姚生年来如我贫，澜翻口舌谈星辰。凄风落日低黄尘，客路相逢眼为青。草鞋生翼杖生鳞，一笑索我诗赠行。我诗何足为重轻，历象妙处须推寻。相国之生孕昴精，客星动摇归富春。天不祚汉星坠营，泰阶或坼中台星。大抵人事关天文，试算天下英雄今几人。
宋-于石-《赠张君玉》@闭门十日雨，萧然抱孤琴。之子从何来，踏雨叩我门。对床话达晓，山窗耿青灯。挽衣不可留，何以赠子行。问子此何时，眯目凄黄尘。四海非不宽，可语今几人。潇潇风雨中，奔走欲何营。愿子重自爱，堂有白发亲。
宋-于石-《张德裕盘谷隐居》@盘谷四面环青山，晴岚暖翠浮云烟。盘谷之阻多幽泉，湛然深碧蛟螭蟠。中有华屋貯神仙，猿鸟不惊犬不喧。竹侵行迳松碍檐，人疑无路堪攀缘。忽闻读书声琅然，始信别是壶中天。翩然振屐登其巅，仰林俯壑天地宽。桑麻尽处开平川，千帆来往无时闲。旁有一叶渔翁船，出没红蓼黄芦边。呼之来泊岩下湾，就船买鱼归烹鲜。煮茗有泉秫有田，问之世事笑不言。家藏黄石书一编，安用李愿归来篇。我欲前峰卜数椽，幅巾杖屦行其间。目遂归鸿挥五弦，闲窗静听松风眠。
宋-于石-《追和东坡次蔡郎中游湖韵》@昔年著脚穷深幽，藕花十里烟波秋。骑驴踏月杨柳市，买舟听雨菰蒲洲。酒楼倚天沸歌管，繁华转眼如云浮。山川悠悠尚如昨，岁月匆匆不可留。君不见钱唐江上潮，早潮生兮晚潮落，滔滔东去何时休。
宋-于石-《子房》@韩亡誓欲报秦仇，秦灭还兴伐楚谋。一念为韩非为汉，无功何必愿封留。
宋-于石-《紫薇翁歌》@一掬之泉，可湘可沿。一拳之石，可潄可眠。其动也以天。万壑之风，不琴而弦。两山之云，不炉而烟。其静也以天。前钟后鼎，左瓢右箪。何荣何辱，孰愚孰贤，先生笑而不言。
宋-于石-《紫薇岩》@灵岩旧是先生宅，拈笔新题郡守名。月落空山人语寂，涧泉犹作读书声。
宋-于石-《自述》@大儿不学小儿痴，四十头颅已可知。道胜自然贫亦乐，气充不与貌俱衰。三杯徐邈圣贤酒，一卷渊明甲子诗。满眼世情从厚薄，此心当与古人期。
宋-于石-《自笑》@归来更读十年书，自笑今吾即故吾。栗里溪山晋处士，桐江风月汉狂奴。种梅添得诗多少，爱菊何拘酒有无。随分生涯聊尔耳，门前应免吏催租。
宋-余伯皋-《游虎邱》@才出阊门望虎邱，马行冲雨上扁舟。绿杨碧草沿溪岸，白水青苗满稻畴。云雾黯然方润溽，山林蕞尔自清幽。吴王邱墓分无所，英气犹依剑石留。
宋-余俦-《题韩仲止壁二首》@谒入久不出，兀坐如枯荄。苍头前致词，问我何因来。士节久凋丧，人情易嫌猜。本无性命忧，不去安待哉。
宋-余俦-《题韩仲止壁二首》@名闻由昔者，礼进合欣然。古有不屑教，意令加后鞭。尚书八座贵，吏部一灯传。惊代文章伯，曾容贾浪仙。
宋-余淳礼-《题遗直轩》@二苏翰墨仙，同谪百蛮里。时有田舍翁，结茅住行李。尔来三十年，闻名辄掩耳。天定能胜入，稍复蒙料理。公卿寻断编，台隶藏敝屣。败屋亦见修，变故乃如此。开轩画遗像，凜凜有生气。却恨封德彝，不见盛时死。兄弟对床眠，此意孤一世。骑鲸傥相逢，笑人真好事。
宋-余大雅-《呈朱晦翁》@三见先生道愈尊，言提切切始能安。如今抉破本根说，不作从前料想看。有物有常须自尽，中伦中虑觉犹难。愿言克已功夫熟，便得周旋事仰鑽。
宋-余迪-《登翠微亭》@数年乐此宦池城，每爱湖光分外清。远浦落霞秋水阔，乱山斜日碧云横。牧吹牛背归林晚，渔唱舟中对月明。同览翠微重吊古，谩将诗酒逐交情。池阳胜迹翠微峰，今古才人咏不穷。僧寺宛如仙仗里，人家俨若画图中。迎风杨柳依依绿，带雨桃花淡淡红。沉醉不知归去晚，匆匆回首月升东。
宋-余萼舒-《杨梅》@摘来鹤顶珠犹湿，点出龙睛泪未乾。若使太真知此味，荔支应不到长安。
宋-余凤-《胡澹庵招宴》@称藩割地竟何如，抗疏孤臣只索居。万死不回三寸舌，千金空募一封书。醉中益抱蒙尘恨，梦里犹呼和议愚。长脚老奸今已朽，请君努力上安车。
宋-余复-《报恩寺》@大山奔到海之滨，中有辉光佛刹新。前后二三皆梵侣，不知谁是报恩人。
宋-余复-《和御赐登第》@风虎云龙岂偶然，信知盛世士多贤。虞庠教育蒙深泽，汉殿咨询愧首延。释褐遽沾琼宴宠，锡诗齐听玉音宣。爱君尤国平生志，敢负周王宴乐篇。
宋-余复-《霍童山》@霍童山峰凡六六，不知仙子在何山。秋风万里一黄鹤，返照半林双白鹇。长剑气横霄汉外，飞泉影落画图间。自怜懒作朝阳客，访道寻真日往返。
宋-余复-《金鳌桥》@吾闽三山妙天下，灵鳌背上罗高峰。山环水绕龙虎伏，人在缥渺烟霞中。
宋-余复-《瑞峰》@海上一峰高插天，山头眼力穷大千。飞来鸿鹄下霄汉，掩翼缩足今三年。
宋-余复-《文笔峰》@一飞一飞知几时，斗酒落魂谁共知。胸中造物饱星斗，笔下方字盘蛟螭。
宋-余复-《西陂》@涉海波涛险，登山足力疲。胡为赤鉴游，海角山之涯。崎岖乱石间，况复乘船危。兹游固有意，访古伤今时。荒陂存遗迹，缺处十丈馀。父老向我言，先畴为农师。当时大父行，相与築此堤。堤成百物丰，师承及见之。稻蟹不论钱，竞敢论糠秕。一朝坏不修，惊心作鼓鼙。田家岁作苦，土狭何由支。忆昔禾黍地，石水数斗泥。前功嗟已废，继者今其谁。曾闻部使者，询问及故基。水利固可究，具文怨徒欺。又闻动农吏，楚楚多奇姿。朝游暮始还，山水穷清晖。有念不及此，但见冠盖飞。公家争相斂，星火惊文移。农无地可耕，岁入何从亲。今幸长官贤，顾言拯我饥。作书白太守，经营得如茲。珍重父老言，岂为儿童戏。皇华如观风，此老诚可资。
宋-余复-《仙霞岭》@二十年前过此间，旅囊羞涩笔头悭。时来山色与人好，我亦诗肠似海宽。旧事消除身后梦，新声惭愧路旁官。乘车衣锦浑闲事，留此功名竹帛看。
宋-余观复-《步绕》@步绕苍苔自咏诗，吟情惟有涧泉知。山猿忽地来偷果，攀断庭前乌桕枝。
宋-余观复-《次韵》@榴簇殷红竹迸青，风惊檐玉一时鸣。晚来幽趣无人解，流水声中看月行。
宋-余观复-《次韵春日》@日淡风轻养物华，老天将此付诗家。人情巧似营巢燕，春意忙於赴壑蛇。寂寞兰亭空有感，凄凉金谷竟谁夸。绝怜狂甚樊川杜，枉杀吟情豆蔻花。
宋-余观复-《读柴桑集》@游心太古初，得句万物表。平生一樽酒，寂寞三迳小。有琴不张弦，正以知音少。伊予挹残芳，道心炯相照。北窗清梦长，山间自啼鸟。吾欲部先生，天阔白云杳。
宋-余观复-《寄伯成》@昔别青梅酸，今来黄叶堕。叶随却归根，窗隙见驹过。大巧亦自然，小智空琐琐。一言取封侯，千金贾奇祸。达人知倚伏，去就无不可。天公亦可为，妙用正在我。
宋-余观复-《寄伯成》@风雅不可复，亦乃世代然。君看黄初语，已减河梁篇。神思透溟涬，至宝辞雕镌。党欲剩着语，不如寂无言。
宋-余观复-《梅花》@自是孤芳集大成，红红白白漫争名。天边差有雪堪亚，世上更无花敢清。笔到花光空幻想，句如和靖蔼遗声。一枝色引窗前月，冷淡相看太古情。
宋-余观复-《梅花》@群卉皆舆隶，孤标直圣贤。乾坤清不彻，风月兴无边。生意春常在，贞心晚更坚。骚经虽不载，已改二南篇。
宋-余观复-《梅花引·耨银云》@耨银云，锄璧月，栽得寒花寄愁绝。阳和一点来天要，春满江南谁漏泄。珊瑚作树玉为肤，沉水熏香檀吐屑。野桥横，寒涧洁，斜梢舞破屋角烟，老树压残墙角雪。风流不肯王谢俦，孤高尚笑夷齐劣。萧然与俗最无缘，此语难明向谁说。绝爱西湖君，暗香浮动月黄昏。亦爱东坡老，竹外一枝斜更好。二仙去矣花寂寥，着语压花花不倒。谁能淡笔传其真，谁能楚语招其魂。参横月落兴未了，三叫花神闻不闻。花影摇摇情默默，冷透吟脾醒醉魄。问渠桃李岂知春，西抹东涂受春役。自然香，无色色。谯楼角动霜初飞，萧寺钟鸣天欲白。披衣绕遍树头行，判断人间风月国。
宋-余观复-《木犀》@盘盘老桂树，金屑黄{上髟下龙}忪。孕此无尽香，袭袭乘西风。幽人为延伫，古意滋无穷。王孙招不来，西郊草蒙茸。欲以遗远者，道阻嗟难从。□□不忍替，揽之寄房栊。梦魂怳而清，夜午超鸿蒙。常恐芳气歇，我恨何时终。
宋-余观复-《山居即事》@密竹环茆舍，应无俗士过。睡浓嫌日出，坐久厌尘多。斗雀翻危叶，饥鹅唼短莎。世涂真九曲，奔走欲如何。
宋-余观复-《咏怀》@山容洗眼青，江光照肌白。翻枝鹊查查，抱叶蝉啧啧。蒹葭摇风声，梧桐淡秋色。草木了无能，阴阳互相激。人於大化中，真成逆旅客。藏舟夜半移，不假贲育力。尘网罩八纮，贪夫受罗织。蹇予丘壑姿，一室颇安适。荒寻纵奇怀，清诡吊尘迹。风摇泛海槎，雨涩登山屐。世远事荒唐，天高兴寥閴。渺渺孤征鸿，一举振六翮。此意人莫知，独啸岩扉寂。
宋-余国宝-《祥符寺水阁》@楚江空阔水阆收，葭苇萧萧两岸幽。柔橹推残千顷浪，好风吹过一帆愁。人归别浦云烟晚，舟泊寒沙岛屿秋。领略风光须我辈，谩寻诗句倚江楼。
宋-余瀚-《自题岁寒堂》@书堂高构岁寒巅，水秀山明隔市廛。两岸柳风吹道骨，一溪梧月浸心天。
宋-余宏孙-《和通山尹张松坡梦游庐山吟》@我行匡庐鬓青青，往往大醉琵琶亭。归来老我二十载，惟有梦寐劳神形。有时遍历开先寺，老僧禅定齁齁睡。有时经过五柳家，秫香酒熟邀人醉。恍兮惚兮真若飞，高泊天地坐忘归。晴云漠漠披絮帽，白鹤冉冉来羽衣。方将餐霞炼颜色，觉来无失亦无得。何当整理下泽车，共逐双凫访真迹。
宋-余宏孙-《和余天开见寄》@春树君今吟渭北，林塘我已卜溪西。赏心乐事优游处，花自飞飞鸟自啼。
宋-余洪道-《句》@著心计较般般错，退步思量事事宽。
宋-余洪道-《句》@须知凡卉空千万，不似寒花只两三。
宋-余洪道-《句》@世上声名无买处，人间官职有来时。
宋-余季芳-《平园》@柳暗花明自一春，青山缭绕水如襟。偶然觅得桃源路，便欲分栖竹屋阴。清昼平原寻小隐，夕阳归路入閒吟。迟迟风袂烟堤上，遥望环溪鸭绿深。
宋-余玠-《句》@老子也曾来候，诸公聊复忍须臾。
宋-余靖-《酬和苏梦得运使》@选任逢明主，休嗟尚散郎。远均天雨露，全抚越封疆。早振连城价，尝陪照乘光。宦途更险易，人事变炎凉。遽喜輶轩至，同期远俗康。交情重推致，民意乐舒长。况有江山助，无怀节物伤。罇前且欢醉，一别久相望。
宋-余靖-《酬黄都官舟次近垌见寄次韵》@南州苦炎酷，薄宦淹翘隽。怡然贤者心，五稔若一瞬。归程江海遥，永日风波进。屡经溪壑险，且乐帆樯顺。忽传邮驿音，雅什浑金振。披襟许见过，握兰欣入觐。衡门久索居，黄陂渴馀润。观止君子容，玉光窥千仞。高谈尽今古，不独期廉蔺。相逢勿惜醉，别去生蒙吝。
宋-余靖-《酬萧阁副惠末利花栽》@素艳南方独出群，只应琼树是前身。自缘香极宜晨露，勿谓开迟怨晚春。栏槛故将宾榻近，丹青重整画图新。移根得地无华裔，从此飞觞不厌频。
宋-余靖-《次韵酬孙明复见寄》@门外车尘绝，樽前俗虑无。轻身脱羁绊，曳尾得泥涂。出处天真在，炎凉物性殊。寄言钦雅意，相望隔江湖。
宋-余靖-《次韵奉和到塞下有怀青社之作》@十二山河壮东夏，黄扉当日建行台。封陲自此赭衣尽，黌校于今绛帐开。负海遂成安堵俗，济川元是代天才。耆明虽乐归閒趣，睿睠岩廊徯再来。
宋-余靖-《答伯恭招棋》@谁知坐隐妙通仙，国手那能得万全。对面机关难测度，临危一著谩争先。
宋-余靖-《答祖太博借山居要术》@经济谅周当世务，收藏敢秘老农书。相逢莫羡山居好，归去蓬山有直庐。
宋-余靖-《代赠》@幽房寂寞时，香散轻袿衣。可怜夜永不成寐，苦恨春残犹未归。归来一见伸修眉，宝柱新声逐调移。多少相思说不尽，泪满玉壶著自知。
宋-余靖-《冬月茹青台子有感》@雪霜不到海山隅，随分园蔬助醊餔。万物无情乘暖长，秦皇何事枉坑儒。
宋-余靖-《读车千秋传》@汉武好迂诞，江充专险贼。引对大台宫，君臣自相得。世乱谗人胜，奸谋多造饰。元良天下本，掘蛊遭荧惑。春坊一动摇，前星冷无色。恐为扶苏诛，掘节储君侧。屈氂亡庙谋，转战同昏蚀。臣心无以明，野死不容息。千秋初奏疏，翩翩举其直。一言能悟主，破怒成悽恻。归来及望思，层台起东域。徒步取卿相，分茅非旧德，因思壶关老，先此陈奇策。嘉言若时用，生归当有益。徙薪不蒙赏，焦头为上客。汉道用人轻，取笑羞夷狄。
宋-余靖-《端午日寄酒庶回都官》@龙舟争快楚江滨，吊屈谁知特怆神。家酿寄君须酩酊，古今嫌见独醒人。
宋-余靖-《端午日事》@江上何人吊屈平，但闻风俗彩舟轻。空斋无事同儿戏，学系朱丝辟五兵。
宋-余靖-《恩守赣上谢和叔见寄次韵》@六载心闲类死灰，岂期朝奖念粗材。凤衔君命从天降，鹊喜邮音度岭来。恩重乍惊三采绶，使专仍咏一枝梅。切磋甫得依贤检，疾恶刚肠愈不回。
宋-余靖-《感旧》@醉吟曾共倚江楼，秾艳清香万柄秋。荡子再归时已暮，暮鸿惊散水悠悠。
宋-余靖-《赣石》@万堆顽碧耸峣嶕，壅遏江流气势骄。铁马阵横秋战苦，水犀军乱夜声嚣。吕梁谩记庄篇险，滟滪休夸蜀道遥。怒激波声犹可避，中伤荣路不相饶。
宋-余靖-《观钓》@趋尘寒浦波，桂子秋空月。烟湿钓纶轻，雨溅苔矶滑。健鲤吞香钩，锦文红鱍鱍。将为沸鼎游，势穷犹喣沫。搘颐闲怅望，江湖晴荡漾。奋鬣就其深，族类能相忘。胡为贪一饵，委身刀机上。寄言洗耳翁，逃名真可尚。
宋-余靖-《桂源晓别秦珏河堤》@回馆逢清论，长亭惨别襟。亡羊南北路，躍马利名心。酒市摇风帜，花村锁雾林。行行俱得意，结绶有知音。
宋-余靖-《桂源早行》@闻鸡已行迈，策马更徘徊。月色依山尽，秋声带雨来。自堪悲玉璞，谁复筑金台。薄宦空羁束，西斋长绿苔。
宋-余靖-《过大孤山》@有形天地分，设险山河壮。孤山镇南服，峨峨楚之望。中立亡所倚，屹然怪其状。石嵾入春空，翠柱搘秋浪。片时起雪痕，万顷排霜杖。噫气专呼吸，横流以溟涨。行人多躁进，那解明得丧。不顾风涛险，半就江鱼葬。挂席经其旁，往往乞灵贶。遂因孤独名，塑立轻盈像。绰约姑射姿，梦魂巫峡想。如何方面祠，终古承其妄。五岳视三公，降杀不过两。不然为子男，何以通祀享。四气均分风，条融各有掌。避其狂怒势，亦可利攸往。亭育天地心，凭险恣荡漾。正直鬼神德，非名奚独飨。不使悔吝侵，庶几忠信仗。在人不在神，勿为虚稽颡。
宋-余靖-《寒山》@空翠纷纷冷不流，风云常是护灵湫。山神鞭起龙行雨，散作炎州六月秋。
宋-余靖-《和伯恭殿丞登武江门楼怀杨叔武太保》@徙倚江边槛，旌旗望处遥。交情深慕蔺，风韵渴闻韶。寄远缄灵药，迎归舣画桡。伏波新荡寇，气入岭云飘。
宋-余靖-《和伯恭殿丞游西蓉山寺》@休澣约过从，宁论隘与恭。溪光染醽渌，山色秀芙蓉。乍霁千丝雨，齐张万盖松。岫孤如欲遁，迳曲似相逢。共怏云霞志，更寻麋鹿踪。氅披吴国紵，杖拄蜀郊筇。奕布东西刹，鳞差远近峰。禽喧五色聚，钟迥六时樁。兴废虽留目，荣枯莫荡胸。忽惊雷出地，未省雪经冬。阴谷鸣归鹤，灵湫起应龙。跳梁窥果狖，缥缈入花蜂。磴滑并萝蹑，岩幽半藓葑。竹间泉缭绕，烟外草蒙茸。民乐讴谣洽，春和气象浓。吟多资雅兴，望极动离悰。有语嫌双燕，无虞羡大槦。归来却回睇，暮雾已重重。
宋-余靖-《和伯恭自造新茶》@郡庭无事即仙家，野圃栽成紫筍茶。疏雨半晴回暖气，轻雷初过得新芽。烘褫精谨松斋静，采撷萦迂涧路斜。江水对煎萍彷佛，越瓯新试雪交加。一枪试焙春尤早，三盏搜肠句更加。多谢彩笺贻雅贶，想资诗笔思无涯。
宋-余靖-《和董职方见贺诞子诗》@天幸依仁守列藩，佳篇为贶荷谦尊。固慙彝鼎无勋阀，且喜桑弧有子孙。岂比芳兰庭下秀，预知苦李道傍繁。日临庶狱虞阴谴，敢望高开纳驷门。
宋-余靖-《和董职方见示初到番禺诗》@五方殊俗古难并，千载犹存古越城。客听潮鸡迷早夜，人瞻飓母识阴晴。波涛汹涌天边阔，犀象斓斒徼外生。太守不才当远寄，惟忧南亩废农耕。
宋-余靖-《和胡学士馆中庭树》@仙材封植九重深，苒苒何年别故林。晓色半笼青琐闼，春光长在玉山岑。静临高阁飜清吹，坐见羁禽息密阴。休羡井梧能待凤，凌霜坚守岁寒心。
宋-余靖-《和钱学士见谢新栽竹》@碧池深院斸莓苔，鼓吹山前共得来。高节最宜和雪看，虚心莫把夹桃栽。肤清似玉休移石，骨瘦成龙不待雷。若使菁莪逢此地，也应同喜育良材。
宋-余靖-《和邃卿张学士暑夕》@危坐空斋暝色低，三金才伏火将西。烟蒙细草流萤度，月上疏林倦鹊栖。荃葛野裳交羽扇，桔槔邻圃响蔬畦。中宵爽气夺炎热，却笑班姬谩惨悽。
宋-余靖-《和王子元过大庾岭》@秦皇戍五岭，兹为楚越隘。尉佗去黄屋，舟车通海外。峭巘倚云汉，推轮日倾害。贤哉张令君，镌凿济行迈。地失千仞险，途开九野泰。安得时人心，尽夷阴险阂。
宋-余靖-《和王子元同归曲江有感》@年少登科今白头，不才多病分归休。深恩未报云天施，弱质易惊蒲柳秋。进退无机常蹭蹬，穷通知命自夷犹。相逢莫问市朝事，绿水青山是胜游。
宋-余靖-《和王子元中秋会饮》@混元鼓橐四气平，西商之气爽且轻。望舒按辔出东海，孤轮斲冰碾太清。碧落坦夷轮不停，银河浩荡波无声。千家万家调管弦，唯恐游氛翳至明。秋深夜永景澄霁，老兔不死穴青冥。世间荣谢易反掌，得意难与良辰并。我谪闲官归故里，君承新渥来江城。相逢并座叙离阔，把酒共见圆蟾生。嫦娥耐閒不肯嫁。破鉴再合光荧荧。白露乍零群动息，浮云一开万目倾。但知吟处罇前乐，勿问区区时世情。高人洗耳让天下，下土紾臂争杯羹。贤愚相远九牛毛，宠辱去就何足惊。醉乡无关好游处，劳生万虑徒营营。
宋-余靖-《和王子元重阳日千善寺会饮》@人生聚散苦难期，且喜清游酒满卮。秋径却逢黄菊日，春风休惜落花时。仙翁有识应须避，楚客多悲亦强为。好景莫教容易过，醉吟何必绕疏篱。
宋-余靖-《和运使张学士惠诗》@澄清数路拥轻轩，列郡钦瞻已历年。谈剧乍欣倾盖日，酒深因惜落花天。偶回风鉴怜孤拙，能聚星文愧昔贤。明旦吏迎山驿去，不须容易到罇前。
宋-余靖-《贺孙抗员外春昼端居》@万事皆从适意休，何须快马骋长楸。高人鼓吹鸣蛙地，当世神仙笑躄楼。燕到捲簾如旧分，花开逢雨最闲愁。僧来更学尝茶诀，白乳枪旗带露收。
宋-余靖-《贺运使学士分散傜人》@狂傜数载扰湘东，多谢招降息战攻。千里山川还汉界，万人戈甲卷秋风。牛羊野放狼心伏，鹰犬閒眠兔穴空。不独事宁论爵赏，须知全活有阴功。
宋-余靖-《胡语诗》@夜宴设逻臣拜洗，两朝厥荷情感勤。微臣雅鲁祝若统，圣寿铁摆俱可忒。
宋-余靖-《湖乡检旱回入南路夜宿江寺对望郛郭》@高城锁夕霭，远水浮秋空。此时行役心，展转如飞蓬。路入浅沙断，堪恸车辙穷。岂无舟楫利，枉道非所从。虽有泉石趣，暂到徒匆匆。儿啼不入门，敢辞身狥公。梦归身未归，薄宦真池龙。披衣复起坐，惊鸿鸣西风。
宋-余靖-《回雁》@暗随春力起冥冥，微物宁知造化情。律变惭逢冰雪解，风和应助羽毛轻。塞云空阔归犹远，鱼纲稀疏意尚惊。不学鹰鹯因肉饱，背人飏去恣飞鸣。
宋-余靖-《慧照大师》@已向南宗悟，尤於外学精。士林传字法，僧国主诗盟。初地形容古，弥天语论清。因君支遁辈，徒擅养鹰名。
宋-余靖-《寄邓秀才求桃枝接头》@自惭闲索居，岂贪颜色盛。爱渠真不言，可以通三径。
宋-余靖-《寄韶石长老求柏栽》@森然桃李阴，当春皆手植。更求青青枝，要见岁寒色。
宋-余靖-《寄题宝峰山玩云亭》@指月犹为幻，玩云应强名。遥思一雨润，能使六尘清。望岫幽人兴，观空达士情。何当扣禅闼，高论俯轩楹。
宋-余靖-《寄题广州田谏议颐堂》@退食公堂暇，应无俗虑侵。帘开双燕外，吏散百花阴。海域逍遥境，荣途淡泊心。政成先养正，惠爱及民深。
宋-余靖-《寄题宋职方翠楼》@层楼幽趣称登临，望远凭高豁素襟。棋酒等閒忘世虑，溪山最乐是家林。松声带雨千峰外，潭影涵虚落照深。此景为君珍赏甚，起余归兴欲抽簪。
宋-余靖-《寄题田待制广州西园》@善政遍修举，增完池馆清。地含春气早，月映暮潮生。石有群星象，花多外国名。与民同雉兔，邀客醉蓬瀛。翰墨资吟兴，云泉适野情。镇应持左蟹，快欲鱠长鲸。积霭藏楼阁，驯鸥识旆旌。甘棠留美荫，高倚越王城。
宋-余靖-《寄袭长老》@三径荆榛尽力开，千株桃李手新栽。殷勤莫怪寻嘉树，又喜春风过岭来。
宋-余靖-《谨吟五十六字攀送仲求殿丞之任赣川窃惟严君》@一门三组序四雝，又见双旌并训农。三釜亲庭交禄养，夹河子舍接邻封。酒阑风雪催行色，吟际江山助笔锋。我亦思亲求郡绂，东湖南浦好过从。
宋-余靖-《靖启伏蒙观文相公以靖忝承善政特寄嘉篇谨依》@幸奉前规尽所怀，閒身吏隐裕春台。山回翠幌凭栏见，花簇红房绕郭开。爱树细民思美化，续貂孤迹愧非才。南河旧事依然在，禊饮杯盘耻尽罍。
宋-余靖-《静台》@江城吏隐敞朱扉，旋筑高台望翠微。景对云山诗笔健，政移风俗讼筩稀。那将尘虑干方寸，但觉仙踪在四围。花木阴森鱼鸟乐，暂来犹拟便忘机。
宋-余靖-《九日赏池会上酬王职方》@雅集高谈思豁然，齐山依约对疏烟。江城泛菊逢佳节，禁苑闻韶忆去年。久厌风波惊世路，且同樽酒醉凉天。今来古往情何异，弄水亭边舣画船。
宋-余靖-《句》@暂离人世界，且至佛家乡。
宋-余靖-《句》@时人花卉眼，谁共岁寒看。
宋-余靖-《句》@要知当日循良吏，留得松南堕泪碑。
宋-余靖-《哭王子野待制》@赤墀趋步近相陪，邸吏俄传远讣来。方冀君心辨忠义，岂知天意夺贤材。堪伤棣萼同时葬，空想铭旌此日回。谪宦无缘亲渍酒，江边长恸独徘徊。
宋-余靖-《荔香亭》@虚亭何所赏，为爱果中奇。气禀南方秀，生当火王时。渡淮嫌橘变，经庾笑梅衰。不共花争艳，残莺莫傍枝。
宋-余靖-《灵泉山上晚望》@野旷树还乱，林深烟更微。天随残日尽，云掣断山飞。玉垒风烟阔，秦城草木腓。凭高无限事，今夜客沾衣。
宋-余靖-《灵树喜长老属疾见寄次韵酬之》@鸣韶山下客，多病似吾身。每想弥天辩，谁为问疾人。泉清偏照月，松瘦不知春。未遂寻高论，相遥一水滨。
宋-余靖-《留题澄虚亭》@湖光湛寒碧，簾影拂莓苔。鱼戏应同乐，鸥闲亦自来。雨馀轻霭合，竹外杂花开。久欲留诗去，惭无绮靡才。
宋-余靖-《留题龙光禅刹呈周长老》@寻幽逢胜地，方外趣无垠。双涧流寒月，千峰锁暮云。路盘尘境断，世系祖灯分。却丑留题处，犹须说见闻。
宋-余靖-《留题许国博申申堂》@宴居潇洒一斋宽，每到高谈暮忍还。境胜自容巢燕托，时清谁顾卧龙闲。桥前水石纷华外，窗下琴书寂寞间。兼济未成归有地，羡君因此转思山。
宋-余靖-《落花》@小园斜日照残芳，千里伤春意未忘。金谷已空新步障，马嵬徒见旧香囊。莺来似结啼鸾怨，蝶散应知梦雨狂。清赏又成经岁别，却歌团扇寄回肠。
宋-余靖-《马当呼鸦不至偶成呈同行诸官》@昔年曾泛马当湾，团饭唤鸦篙楫间。今日江头飞不下，应知人世足机关。
宋-余靖-《暮春》@草带全铺翠，花房半坠红。农家榆荚雨，江国鲤鱼风。堤柳绵争扑，山樱火共烘。长安少年客，不信有衰翁。
宋-余靖-《南斋新植牡丹初冬忽开数朵爱玩不已因而感咏》@峤南足暄候，秋叶不凋霜。孤根自北来，绣蘂忽葩张。嗟尔本国艳，秀色含天香。淑气入春萼，园苑生辉光。豪家走钿车，珠翠妍新妆。贵门陈广宴，金碧开华堂。惟恐风雨至，不羞歌舞狂。意态占韶景，众媚曷能妨。今兹植荒圃，空斋围短墙。节物寒蝉后，林木野梅傍。胡为吐奇卉，特此昧温凉。祇知逢日暖，岂测非春阳。蜂蝶不尔采，坏栏啼夜螀。伊予久杜门，荆榛三径荒。独酌难成醉，徙倚徒徬徨。怜尔守常性，幽丛不改芳。
宋-余靖-《曲江津亭谒华严长老见所赐御书因成二韵》@数年不侍御炉傍，梦断千山隔帝乡。今日见师堪下泪，御书开卷带天香。
宋-余靖-《仁化锦石岩》@巉岩绚烂倚云隈，万玉无香结作堆。不是虬龙眠铁树，原来假石作根荄。
宋-余靖-《仁宗皇帝挽诗二首》@丕承三后绩，盛烈古难陪。纳谏书囊集，谈经殿阁开。御弧圆月满，宸翰舞鸾回。冠剑虽归葬，英风万祀恢。
宋-余靖-《仁宗皇帝挽诗二首》@四十载居尊，勤劳涤化源。精禋敦舜孝，至治布尧言。武尚包戈节，刑宽解纲恩。遗弓初奉讳，雨泪遍乾坤。
宋-余靖-《塞上》@汉使重颁朔，胡臣旧乞盟。烽烟虚昼望，刁斗绝宵惊。虎落云空锁，龙堆月自明。祁连山更北，新筑受降城。
宋-余靖-《山寺独宿》@柴车走县封，穷途秋耿耿。急雨带溪声，残灯背窗影。驱驰下士身，凄凉旅人景。山寒梦不成，愁多知夜永。
宋-余靖-《双松》@自古咏连理，多为艳阳吟。谁知抱高节，生处亦同心。风至应交响，禽栖得并阴。岁寒当共守，霜雪莫相侵。
宋-余靖-《思寿阳寓居高氏园亭》@尝借芳园石友家，幽栖无复羡纷华。敞扉气爽云生栋，卷箔香微露泫花。桂向淮山分月魄，桃从秦洞得仙葩。别来追想清闲境，悔褫方中走栈车。
宋-余靖-《松门守风》@彭蠡古来险，汤汤贯侯卫。源长云共浮，望极天无际。传闻五月交，兹时一阴至。飓风生海隅，馀力千里曀。万竅争怒号，惊涛得狂势。涌恐楚山拔，声疑夏鼎沸。妖蜃吐浓烟，层台夸壮丽。奔雷鸣大车，连鼓声粗厉。岂诚阴阳争，长忧天地闭。孤舟一叶轻，飘如斿在缀。所以泝沿人，未尝贪既济。逆犹上坂丸，顺比飞鸿翅。直待浮云收，乾坤廓然霁。湖光百里平，波色连天翠。然后榜兰桡，以避蛟龙害。进退甘迟留，克保无祇悔。我愿修身者，体此操舟态。动静惟时几，畏慎存织芥。跬足虽平易，尽心防暧昧。长如履险时，终身不危殆。
宋-余靖-《送陈京廷评》@曲江居岭阨，楚越封疆间。异时置冶官，岁入不盈万。将漕择材能，招徕委成算。扇橐大野烘，凿矿重崖断。闽吴荆广人，奔走通昏旦。千夫即山铸，毕给未酬半。三监居江湄，僦辇日充羡。地官奏计最，遂为天下冠。尝闻卜大夫，名声传史汉。素履骋修程，逸足何由绊。
宋-余靖-《送邓秘丞知德安县》@里闬俊游心久降，越台成政俗敦庞。香炉山下重为县，阊阖风高还渡江。且喜恩威长及物，莫嫌功业未经邦。公斋更近渊明宅，寄傲情应卧北窗。
宋-余靖-《送盖太博通判定州》@墨诏殷勤擢俊贤，精求毗佐四方翰。封疆谨守卢奴塞，旌旆仍亲上将坛。衰草带霜秋马健，黄云遮日暮城寒。燕南赵北边之要，旅拒凭君一策安。
宋-余靖-《送海琳游南海》@触目尽尘累，如师真不群。圆明水中月，去住岭头云。意为乘风快，名应过海闻。翛然此高迹，世纲慢纷纷。
宋-余靖-《送黄秘校南剑州司法》@早年援笔气飘飘，尚屈区区补郡寮。苦掾去平三尺法，急贤期赴一封轺。舟冲柳市吟春昼，帆卷江风宿暮潮。及著莱衣过乡梓，循陔多羡撷兰苕。
宋-余靖-《送江秀才归庐陵》@感君千里远相过，晤语经旬接粹和。上客杯盘祗炊黍，主人门巷正张罗。海山雾暗红尘少，岭路梅黄细雨多。日暮津亭送归恨，唯知极目望烟波。
宋-余靖-《送李廷评知福清县》@世阀茂儒绅，瓯闽宠命新。县图遥尽海，乡树密藏春。供帐莺将老，登车雉已驯。行闻趋召节，旧美政如神。
宋-余靖-《送林秀才归南海》@红尘倦客游，綵衣归故山。凛凛朔风劲，携手江之干。江声万雷震，帆影孤鸿翻。修途南尽海，冰雪凄人肝。不但川陆险，所思在承颜。亲膳足甘滑，家居富林泉。怀安实败名，无为乐丘园。好爵縻英贤，早奋冲天翰。
宋-余靖-《送灵谷山人》@万树秋风一路蝉，渡头重舣木兰船。自惭蹙頞非奇骨，拟问清朝躍马年。
宋-余靖-《送凌屯田知和州》@粉署仙郎守一麾，都门别岸柳依依。定知春雨随车至，且喜秋风破浪归。仁政便当闻虎渡，治声犹在隔牛矶。侬今亦懇怀章请，假道尚应鲈正肥。
宋-余靖-《送刘学士知衡州》@朱轓新命汉诸侯，地扼荆湘占上游。醽渌水声侵古堞，祝融峰色入晴楼。昼垂三组乡枌过，春拥双旌岳寺游。番直星垣归缓步，谪仙通籍著瀛洲。
宋-余靖-《送栾驾部》@赋政古循良，恩威著一方。疲民恋冬日，黠吏畏秋霜。直道经摧折，公心愈激昂。米盐躬细务，绳墨谨周防。度岭囊装简，攀辕父老忙。采诗如有诏，持此续甘棠。
宋-余靖-《送曲江知县赵节推》@命将久征蛮，骚然数载间。一言巢穴破，千里鼓旗闲。刀盾无私蓄，耕桑有复还。
宋-余靖-《送任秘丞知长兴县》@懿文通籍气飘飘，二十年来困下僚。吾道本将忠许国，世途休叹老登朝。囊装冷落堆青简，衙署幽深枕画桥。预想吴人蒙美化，海鸥桑雉共逍遥。
宋-余靖-《送容州杜秘丞》@官满一舟归，高怀俗背驰。家藏唯翰墨，民政在声诗。气劲秋霜并，吟多夜月知。知贤无路荐，何以报明时。
宋-余靖-《送僧惠勤归乡》@旧国起归兴，三江一棹轻。夜吟逢月白，晓渡趁潮平。楚岸云藏寺，吴宫水绕城。羡师尘外去，何日濯吾缨。
宋-余靖-《送施屯田知太平州》@天阁汉郎居，新荣刻兔符。趋曹兰在握，到境弩先驱。地望遥分楚，州封半入吴。仙科存俊望，归路约蓬壶。
宋-余靖-《送舒太博通判眉州》@通守方忻再命新，东风疏雨拂行尘。封疆远入鱼凫国，岐路正逢蚕市春。彭岫晓岚迎画隼，锦江晴绿照朱轮。归期不待更书至，旧有清名在缙绅。
宋-余靖-《送苏祠部通判洪州》@天家顿纲极详延，果见鸿风颂得贤。庭拜外官聊试治，史分新策入编年。江淹赋笔虽伤别，郭泰归舟只恐仙。南国勿思终计最，蓬丘番直即和铅。
宋-余靖-《送温陵庄君崇班赴长乐都尉》@新命升鹓序，办严辞浚都。去乘关吏传，归握戍兵符。云阔逢乡树，风和见海桴。南枝羡君乐，遣我忆蒪鲈。
宋-余靖-《送希昱上人永嘉觐亲》@阊阖西风高，振锡吴门去。三江碧浸天，惟持一杯渡。败叶梧桐秋，云中永嘉树。借问何言归，亲齿桑榆暮。再怀生育仁，聊为馨洁具。聆师金石词，郑重加钦慕。陆梁原上兽，群居先识母。嗷嗷林中乌，敛翼受子哺。云何蚩蚩辈，胜衣复能语。口腹徒自丰，骨肉如行路。师本谈空人，浮云无去住。未出轮回身，归心应有悟。临岐索赠言，愧乏雕章句。愿达采诗官，当令不孝懼。
宋-余靖-《送峡州推官》@决科雠汉策，佐郡得荆关。地胜诗锋锐，兵销檄笔闲。路岐高鸟外，城郭白云间。婉画应馀刃，何人荐祢还。
宋-余靖-《送薛秀才归乡》@半岁接高论，一朝归故关。道存慙设醴，别易忍登山。进即龟龙瑞，退当江海闲。无为牵俗趣，碌碌利名间。
宋-余靖-《送杨学士益州路转运》@芝函新命直仙蓬，又见岷山叱驭忠。玉佩晓班辞日下，水牛秋粟转褒中。花时井邑蚕丛富，徼外人家栈道通。奇技刺文频诏约，此行应更变民风。
宋-余靖-《送岳师归赣川》@千里起归思，翛然物外身。海山经处雾，梅岭到时春。药更开新楮，庭应长旧筠。年衰重方术，聊此送行人。
宋-余靖-《送张如京知安肃军》@赐戟衔恩出斗城，塞门迢递草初青。新提司马临戎节，旧应衣乌近极星。叔子戍吴长缓带，单于归汉已空庭。圯桥自得家传策，不问人间太白经。
宋-余靖-《送张屯田通判益州》@数载关中闻美名，可怜随调却西征。天台晚帐含香别，栈阁秋霜叱驭行。杜曲尚逢樽酒乐，回溪应望白去生。相期勉力宣新政，侧耳民谣起少城。
宋-余靖-《宿山观》@孤枕秋宵永，山寒梦不成。残灯背窗影，急雨带溪声。未分山中老，空思日下名。区区如逆旅，此际若为情。
宋-余靖-《题刘太博栖心亭》@宏搆小侯第，避权长掩关。地分金穴贵，人共白云闲。野色春墙外，池香暮雨间。燕申忘万虑，吏隐敌箕山。
宋-余靖-《题庾岭三亭诗·叱驭楼》@山巅层构与云平，贤者新题叱驭名。为要澄清归治道，不辞艰险表忠诚。南枝初见梅林秀，九折遥思剑栈横。若使当时嫌远宦，海隅何得有欢声。
宋-余靖-《题庾岭三亭诗·来雁亭》@南方旧说无燕雁，岁序严凝亦暂来。天外每随寒雨过，春前先逐暖风回。人稀弋射矰休避，俗厌鱼餐纲莫猜。况是弟兄封境接，登临因此几徘徊。
宋-余靖-《题庾岭三亭诗·通越亭》@行尽章江庾水滨，南踰梅馆陟嶙峋。城中绍祚千年圣，海外占风九译人。峤岭古来称绝徼，梯山从此识通津。舆琛辇赆无虚岁，徒说周朝白雉驯。
宋-余靖-《同黄宰游宝林精舍书佑长老壁》@浮生万虑日营营，同访禅居耳目醒。寻胜已穷烟霭外，谈空应有鬼神听。松筠不变春长在，风雨无时地本灵。便拟构庵来结社，莫嫌频此扣岩扃。
宋-余靖-《同李秘校谭员外宿月华上方》@上方逢夏夕，月色遍千山。但觉星河近，偶同江海闲。事抛兴废外，谈极有无间。却笑明朝俗，红尘随马还。
宋-余靖-《同李秘校谭员外月华长老谒慈济禅师会宿宝林》@祖堂留胜迹，再宿此登临。云月自明暗，山川无古今。谷声猿啸远，泉脉虎跑深。共到忘言处，休论佛与心。
宋-余靖-《晚至松门僧舍怀寄李太祝》@日暮倦行役，解鞍初息肩。雾昏临水寺，风劲欲霜天。蓼浦初闻雁，人家半在船。思君正怊怅，黄叶正翩翩。
宋-余靖-《微凉》@鲛绡蝉翅薄，湘簟水纹流。雨送三金伏，风生一叶秋。檀栾疏影乱，菡萏远香浮。飞盖宜清夜，天高挂玉钩。
宋-余靖-《闻栾驾部度岭见寄》@久接贤规见準绳，还朝犹听颂声腾。安民虑还疆封静，富国材高帑藏增。野老赓歌除横敛，侍臣交表荐殊能。岭头若著关官籍，可察孤清节似冰。
宋-余靖-《五色雀》@五方纯色俨衣冠，应是山灵寄羽翰。多谢相逢殊俗眼，谪官犹作贵人看。
宋-余靖-《西山》@万壑千岩斗物华，搘筇閒访道生涯。一坛星斗修真馆，数里云烟斸药家。鱼戏竹溪寒影碎，路穿松坞翠阴斜。桃源自有神仙宅，未信明河八月槎。
宋-余靖-《夏日江行》@解组趋宸阙，扁舟泛江练。健舻雁齐鸣，轻帆云一片。水阔烟难收，雨昏风易转。曲浦逗留多，修程梦魂倦。舟子怯风波，终朝股交战。预忧雷电惊，先喜虹蜺断。安知农夫望，只顾行人便。愚儒有所思，自愧心如面。追惟亡异才，承恩得为县，盘错非所长，耕桑当勉劝。十日衍一雨，灾恐延农畔。靡爱弊与牲，群望走之遍。山川未应诚，兼晨不敢饭。霈然得嘉澍，荷天如免谴。何以迅流间，遽逐庸夫变。江淮民荐饥，糟糠未充膳。粢盛苟无害，岂将风雨怨。玉烛长均调，寸进真君愿。
宋-余靖-《先赏牡丹寄提刑考功》@花期何事早追陪，莺未迁乔燕未来。曲槛为逢春日暖，香苞先逐晓风开。旋邀歌舞同侪乐，却叹光阴急景催。可惜韶妍莫虚掷，馀芳留待使车回。
宋-余靖-《湘中送人》@离讴方揭耳，别绪已凄然。草蔚湘累浦，花残蜀魄天。嶷山晴拂汉，啼竹冷澄烟。后夜思君意，空歌皓月篇。
宋-余靖-《享庙诗》@裸献遵彜典，时思展圣谟。猗那百世祀，孝爱万邦孚。礼盛郊丘配，感因霜露濡。承祧光德劭，进册报仁劬。想见先猷远，恢弘介福俱。明灵钦至治，纯嘏被欢呼。
宋-余靖-《谢伯恭重阳惠酒》@早霜新菊谩葳蕤，寇过人家空酒卮。多谢使君怜病废，免教寂寞倚东篱。
宋-余靖-《谢伯恭篆屏蟾砚》@古砚蟾蜍滴，文屏薤叶书。世间多倚伏，休叹橐中虚。
宋-余靖-《谢连州沈殿丞惠石》@遗我岩岩石，拜嘉贤使君。何当天共补，应免玉偕焚。想自乘槎得，知从饮羽分。试将簷畔累，尚带故山云。
宋-余靖-《谢送篆文屏风因次来韵》@一局聊将万境祛，非同得兔守枯株。北窗枕畔添奇物，却想渊明旧日无。
宋-余靖-《谢孙抗员外惠酒》@白衣远远到江楼，报道携壶助胜游。醉眼便堪终日富，离肠先破一春愁。梅梢背岭开犹晚，雪片当风舞未休。此景满觞方得意，不须千酿敌封侯。
宋-余靖-《谢邕倅王寺丞惠韩柳碑文》@南方异产足珠珍，薏苡兴谗不忍闻。一见知君清白节，箧中惟贮色丝文。
宋-余靖-《谢祖太博见访西园》@初闻结驷访幽斋，拂曙呼童扫绿苔。方愧蓬蒿开径晚，已惊驺驭过江来。林间载酒情偏厚，门外回舟事可咍。交态于今易离合，感君敦旧重徘徊。
宋-余靖-《新息道中遇雪》@寒深雪压春，去去祗伤神。巢穴有归鸟，路岐无住人。远光天共白，夜色月相亲。独酌不成醉，自嫌名利身。
宋-余靖-《许申工部招九华许亮山人因有和赠》@闻说方平镇往来，碧衣曾见立徘徊。中真久待茅君会，密信频教鹤使催。玉斧祖风应共继，琼酥宾讌更谁陪。西山五色从兹得，脱略浮名薄似埃。
宋-余靖-《禋郊诗》@函夏恢文治，禋燔讲礼隆。物兼明德荐，天以至诚通。制度亲祠盛，威仪陟配崇。戎容俨仙仗，霁色照郊宫。国典书昭事，神禧报屡丰。端闱宣大号，王泽浸无穷。
宋-余靖-《咏史》@王氏席世宠，垂组驰朱轮。五侯同日拜，四塞黄雾昏。妖气徒勃勃，爵王各终身。富贵若在天，祸淫真谬云。
宋-余靖-《游临江寺》@古寺远尘笼，乘閒访此中。客心千里静，僧语万缘空。门暗松溪雾，楼间竹坞风。吟馀懒复去，山照夕阳红。
宋-余靖-《游山五题·留题龙潭》@峭岭盘远郊，幽泉生石罅。沮洳成深潭，神龙隐其下。气昏云雾朝，光寒风雨夜。绝境邻梵宫，馀波沃农稼。秋态月色澄，晴蛟虹影射。势非蛟室卑，名将凤池亚。存身此蟠蛰，得时扶造化。何当岁大旱，移湫救函夏。
宋-余靖-《游山五题·题白莲庵》@掩室昔宴居，冥心遗万化。菡萏本无染，纷华共高谢。夜禅杉月落，晨斋庭鸟下。栋间云气浮，地面秋香诧。演法辞故栖，幽踪贲寒野。蜡屐此同游，愿结宗雷社。
宋-余靖-《游山五题·题憩贤亭》@虚亭迟嘉客，登临日相继。松篁夏吹寒，烟霞暮江霁。高兴山光远，急影波声细。区区荣利途，扁舟暂时憩。
宋-余靖-《游山五题·游大峒山》@十里松桧风，万仞斗峭壁。阳崖雷自奔，阴壑雪犹积。势争衡霍雄，地控楚越扼。胡为千载间，名未光图籍。物乃因人彰，闻人於在昔。不逢巢许高，箕山亦顽碧。我今共游览，逍遥非俗格。剧论穷古今，玄谈叩虚寂。攀萝蹑孤峰，和云坐幽石。濯缨清泠泉，留为不朽迹。
宋-余靖-《游山五题·赠青林庵主》@佛性深如海，中边见各异。道在有无间，语论皆儿戏。几多名利僧，妄习诸家气。贪嗔尚缠牵，生灭何由离。三世古今佛，岂离根本智。捨此觅菩提，谁證菩提位。吾师识自心，有为皆委弃。冥坐不知年，了了忘言意。
宋-余靖-《游韶石》@世务常喧嚣，物外有真赏。结友探胜概，放情谐素想。韶山南国镇，灵踪传自曩。双阙倚天秀，一径寻云上。长江远萦带，众峦疑负襁。千里眇平视，万形罗怪象。日影避昆仑，鳌头冠方丈。青螺佛髻高，群玉仙都敞。霞城晴煜爚，桃溪春浩荡。仰攀霄汉近，俯瞰神魂怳。涧深溜如织，岩虚动成响。造化与真质，妙画胡能倣。贱子生海隅，逢辰辱朝奖。靡成彝鼎勋，甘从丘壑往。惊禽恋故林，困骥畏羁鞅。兹游得幽深，同怀乐清旷。世言帝有虞，朔南声教广。丹冥卜巡幸，翠华临苍莽。箫韶曾此奏，钟石无遗像。但觉薰风存，翛然天籁爽。姬公著治典，历代所遵仗。九野奠山川，万灵通肸蠁。医闾与吴岳，半列戎夷壤。四时迎气祠，犹烦礼官掌。况乃祝融区，群物资含养。来仪威凤居，乐育菁莪长。肤寸起成霖，崇高一方仰。跻之佐衡霍，无慙公侯享。
宋-余靖-《游水南寺》@双刹耸浮云，层轩绝世尘。松溪千盖雨，茶圃一旗春。夜梵龛灯暗，朝香篆火新。暂来犹永日，堪羡白莲人。
宋-余靖-《游应圣宫》@驱羸远远出严闉，云构祠宫绝世尘。伴鹤不知龟甲子，斸山多见药君臣。雨昏仙穴丹砂井，云映楼居玉洞人。只待策勋书竹帛，抽簪来此卜比邻。
宋-余靖-《又和寄提刑太保》@常记临岐把酒杯，芳心应得见归来。不从去日丁宁约，已向东风取次开。清燕固难停烛待，雕鞍须是著鞭催。栏边残艳犹堪赏，莫使韶光过了回。
宋-余靖-《再简伯恭》@十载京华九日期，帝家园苑醉金卮。今朝郭外寻僧话，坐听寒泉绕行篱。
宋-余靖-《斋中芍药与千叶御米花对发招伯恭饮》@岭南卉木少珍奇，且喜逢春具数枝。百禄大来唯酒美，一年全盛是花时。芳心未吐蜂先到，秀色如凝露暗滋。犹倚栏干忍虚过，可能垂顾习家池。
宋-余靖-《重游英州碧落峒》@幽景前贤恨到难，泉声清浅出岩间。区区宦路重来此，尘世难逢特地闲。
宋-余力斋-《谢石守留度岁》@岁近归程梦里忙，可怜一日九回肠。雪中饮酒难为醉，梅下吟诗易得香。无愧我心何毁辱，休将世事论行藏。相逢柳已开青眼，共对东风舞一场。
宋-余良弼-《教子诗》@白发无凭吾老矣，青春不再汝知乎。年将弱冠非童子，学不成名岂丈夫。幸有明窗并净几，何劳凿壁与编蒲。功成欲自殊头角，记取韩公训阿符
宋-余良肱-《和蒋颍叔泾溪》@画舸夷犹紫翠间，暮云如扫月如环。三山六刺须臾过，恰似严陵七里滩。
宋-余某-《句》@此生待足何时足，未老得闲方是闲。
宋-余芑舒-《九月二十四日》@蝶翅平沉疑坠叶，蝉声孤起在高枝。空庭秋意无人会，月转西楼淡淡时。
宋-余芑舒-《南轩独坐》@往来都是由天造，妙处何须更我为。但向物初看老子，恍然身外有婴儿。
宋-余芑舒-《岁寒山》@岁寒老石尚干霄，松柏摧残只艾萧。岣嵝字昏烟漠漠，空同人去夜寥寥。凉蝉高挂千寻壁，断涧闲浮五石瓢。不信渠侬呼不醒，倘逢归鹤试招邀。
宋-余芑舒-《天门山》@谁将嘉号标奇观，山鸟山花第一重。天阙常时瞻北极，县图此处数西峰。景云百战犹遗址，当日诸公几瘦筇。定有英灵来访旧，夜闻嘶马晓无踪。
宋-余芑舒-《悟道》@何人解管身中事，今我才知学有源。养得心源身事毕，春花秋月共忘言。
宋-余芑舒-《正月五日漫兴》@雪檐晴作雨，道空日如年。燕坐无馀事，床头易一编。
宋-余谦一-《城山国清塘》@湖光山色酒杯中，此会那知一笑同。风暖空岩落松子，雨晴新涨没凫翁。隔林村落微茫见，一径禅房曲折通。老艾当年题品处，斜阳无语想高风。
宋-余谦一-《次韵胡攵城元夕》@佳人月下翠成行，糰铺高张碗舞忙。想见风情杜书记，暗中挥泪忆钱塘。一老东家唤不应，当年膴仕正承平。何人诵得科灯判，莫向膏脂上取明。
宋-余谦一-《三友堂》@岁晚惟松竹，于梅伯仲间。藉溪并白水，着个老屏山。
宋-余谦一-《送陈竹所帅越》@留侯羽翼计危成，谁遣鸿飞避杳冥。一女倚楹犹有识，不知柱后立何人。
宋-余谦一-《送陈竹所帅越》@供帐荣归一日同，故乡增重汉朝空。二疏事莫徵图画，西陌东阡看两翁。
宋-余谦一-《送陈竹所帅越》@便使丝絇离禁闼，还教牙纛傍天京。邺侯浪说君王宠，避谤江西几许程。
宋-余谦一-《挽陈郡倅用虎妻朱安人》@阖郡无男子，夫人可奈何。平生羞蔡琰，一死伴湘娥。门盍来旌表，邻应辍杵歌。潘郎家国恨，怪得鬓丝多。
宋-余谦一-《挽陈郡倅用虎妻朱安人》@太息睢阳事，重围保障孤。兄公能死节，女子亦捐躯。半被金闺婿，孤灯自发姑。百年遗恨处，风雨暗环湖。
宋-余谦一-《温陵吴氏瓠斋》@试问高斋底许，瓠瓜星舍明边。椰大能容千古，壶中别有洞天。
宋-余谦一-《温陵吴氏瓠斋》@大樗大椿等类，率是内篇寓言。我谓惠王瓠种，合种庄家漆园。
宋-余谦一-《温陵吴氏瓠斋》@诗记断壶秋半，易占硕果春先。粒许中间种子，乾坤生意无边。
宋-余谦一-《温陵吴氏瓠斋》@提壶足供杯勺，吹匏可入弦歌。一瓢濩落无用，无奈夫君拙何。
宋-余湜-《句》@西母已回金殿冷，绿珠一坠玉楼空。
宋-余湜-《送龙池廖先生开讲沙场诗》@沙场诸子弟，少小尽晞颜。迎我五经笥，归来七岛山。朝游松子洞，暮宿惠人湾。讲罢西风里，扁舟早送还。
宋-余叔英-《句》@野市人来郢，毗邻水接襄。
宋-余壹-《重修朝宗门楼集句呈王宰》@兹城实佳丽，上与浮云齐。加望川之阴，津途去不迷。一旦起楼高百尺，城高跨楼满金碧。朱门峨临九衢，一片彩霞迎晓日。好奇赏俊实难逢，看此宁避雨与风。仍夸县尹风骚客，与人一心成大功。应喜中原正无事，出为苍生作仙吏。大贤为政即多闻，不独文章推国器。立驱巘崿压波澜，千古烟霞一望间。江上晚来堪画处，丹青画出是君山。况乃烹鲜会嘉客，楼上重重歌吹发。艳歌一曲酒一杯，华筵有戏呈初彻。楼中美人夺神仙，轻身起舞红烛前。须臾宴罢日将夕，断烬遗香袅翠烟。四座少年君听取，太平时节难身遇。先生中业不可量，此中岂是久留处。且饮美酒登高楼，高视乾坤又何愁。早晚北门下徵诏，佩声归去凤池头。
宋-余翼-《诗二首》@偶閒如到女娲天，深入何殊葛稚川。何必东山随谢守，尽游终日恣陶然。
宋-余翼-《诗二首》@□几□□□□□，□□依旧向阳开。神仙究竟归何处，驻马多时望不回。
宋-余愚-《游洞霄宫》@琳宫胜处绝尘嚣，千古佳名号洞霄。地锁九峰形屈曲，擎天一柱势岧峣。凤鸣怪石仙岩邃，蛟舞流泉涧壑遥。幸有飞升遗迹在，便须骑鹤快扶摇。
宋-余越-《题白云院》@松花蔌蔌糁苍苔，墙角梧桐取次开。倚遍阑干人未去，一双白鹭破山来。
宋-余知阁-《绝句三首》@几年魂绕浙城西，十里荷花漾锦陂。踏遍两峰三竺路，又随青嶂入云栖。
宋-余知阁-《绝句三首》@洛邑名园歌舞沈，乱鸦啼破几深林。何人学得香山老，千载精庐有梵音。
宋-余知阁-《绝句三首》@千里旌旗拥六飞，投簪欲上钓鱼饥。无端忽被闲云引，回耀峰前掩竹扉。
宋-余子侯-《游虎丘岩偶题壁韵叶因分字联句》@一室函沧海，群公半列侯。放怀追许谢，洗耳笑巢由。花暖蜂相趁，泥香燕自求。杖藜穷胜境，染笔记春游。
宋-余子畏-《句》@我合焚香夜深坐，等君头白柳州来。
宋-余子畏-《句》@世多畏路嗟予怯，天有危机奈子何。
宋-余子畏-《句》@若知瓦砾乐成道，便觉珠玑不属君。
宋-鱼潜-《古意》@青青陵上柏，落落劲不摧。人生百年内，朝夕变所怀。斗酒命同好，万里不顾回。闻有昌国君，谈笑黄金台。柔言更长跪，信是富贵媒。但恐气习移，古今不同才。寄言去国者，岁晚有馀哀。权衡岂公平，天驷但伏枥。东井不救渴，仓库何时实。元工青白假，名器甚可惜。如何万万古，不行督责术。
宋-鱼潜-《送郑秘书南归》@垂老乃如此，凭高俱惘然。空能正几字，好去作千年。童子歌鸲鹆，幽人拜杜鹃。江花独烂熳，春去得谁怜。
宋-鱼潜-《闻歌》@流云行水出名姝，酒尽花前双玉壶。此曲江南都忘却，春风转调小单于。
宋-鱼潜-《杨白花》@杨白花，谁教度帘幕。摇荡春风能几何，不比无情自漂泊。人生只合作支离，长秋鸦啼江水落。
宋-鱼肉和尚-《题秦昌龄写真》@动著万丈悬崖，不动当处沉埋。弥勒八万楼阁，击著处处门开。会得紫罗帐里事，不妨行处作徘徊。
宋-俞本-《游妙行寺》@中峰苍翠里，微径入禅关。石座香尘积，莲池苔藓班。鹤盘云在树，龙过雨侵山。会得规中意，怡然一解颜。
宋-俞朝士-《游春黄胖》@两脚捎空欲弄春，一头上又安人。不知终入儿童手，筋骨翻为陌上尘。
宋-俞成-《题钓台》@千古英风想子陵，钓台缘此几人登。谁知避讳更严氏，滩与州名总误称。
宋-俞畴-《跋山谷书范滂传帖》@貂珰群雏擅天纲，手驱名流入钩党。屯云蔽日日光无，卯金神器春冰上。汝南节士居危邦，志划萧艾扶兰芳。致君生不逮尧舜，死合夷齐俱首阳。千年兴坏真暮旦，殷鉴讵应如许远。安知后人哀后人，又起诸贤落南叹。宜州老子笔有神，蝉蜕颜扬端逼真。少模龙爪已名世，晚用鸡毛亦绝人。平生孟博吾尚友，时事骎骎建宁旧。胸蟠万卷老蛮乡，独感斯文聊运肘。老子书名横九州，一纸千金不当酬。此书岂但翰墨设，心事悢悢关百忧。人言老子味禅悦，疾恶视滂宁尔切。须知许国本精忠，不幸为滂甘伏节。九原莫作令人悲，遗墨败素皆吾师。从君乞取宜州字，要对崇宁党籍碑。
宋-俞处俊-《句》@叫月子规喉舌冷，宿花蝴蝶梦魂香。
宋-俞处俊-《伤春》@黏天芳草绿蒙茸，久客伤心望不穷。山色自随人远近，莺声只在水西东。
宋-俞处俊-《搜春》@千林欲暗稻秧雨，三月尚寒花信风。九节老筇应不惜，步随流水看残红。
宋-俞纯父-《流花亭》@山溪穷洞府，江岸绕楼闉。晓艳尝迷客，飞香尚袭人。凭高能赋远，祖别重伤春。莫惜离歌醉，曾闻上玉津。
宋-俞丰-《凤山》@老树萧萧吹古风，满阶落叶鸣寒蛩。插天殿阁云不锁，挺柱石筍擎太空。凤去台空秋寂寂，瑶草离离自青碧。玉箫吹彻渺遗音，十二阑干空月色。
宋-俞桂-《半塘》@因访云岩过半塘，清明时候野花香。小舟趁雨冲风去，不及寻僧到上方。
宋-俞桂-《丙午七夕后一日晚抵松江塔下》@到得垂虹迫暮烟，前村雨暗莫行船。幸然得与僧人熟，借得终宵客位眠。
宋-俞桂-《丙午七夕后一日晚抵松江塔下》@客中情况少人知，正值钟声约束时。清坐更无人共话，挑灯来看菊潭诗。
宋-俞桂-《采莲曲》@画艇将归笑语频，鸳鸯对对起还沉。妾心先自怀郎苦，怕嚼莲心苦转深。
宋-俞桂-《采莲曲》@朝露湿妾衣，暮霞耀妾瞩。一叶小如瓜，去住无拘束。兀棹歌采菱，袭袭薰风足。芦叶映港清，捉对鸳鸯浴。莲中有苦心，欲折手还曲。折莲恐伤藕，藕断丝难续。
宋-俞桂-《采莲曲》@平湖淼淼莲风清，花开映日红妆明。一双鸂鶒忽飞去，为惊花底兰桡鸣。兰桡荡漾谁家女，云妥髻鬟黛眉妩。采采荷花满袖香，荷深忘却归时路。
宋-俞桂-《采莲曲》@西湖西畔荷花多，扣舷女儿娇歌。道旁骏马金叵罗，欲住不住横秋。放船却入花深处，临流照妆噤不语。南山起云山山雨，折得荷花不归去。弄波惊起鸳鸯双，水珠溅湿芙蓉裳。恨无飞羽致汝旁，朔洄从之云路长。
宋-俞桂-《采莲曲》@西风引袂涼云起，鸳浆扶船浮渌水。露沁花脂茜粉香，满柄锋芒刺葱指。红绡半妥金钏明，堤上六郎闚唱声。湘中暮雨欢期失，各自东西空目成。船荡波心烟漠漠，归路花从唱边落。绿艳红妖江水深，水底灵均庆不觉。
宋-俞桂-《采莲曲》@女伴歌采莲，汪声度流水。无意惊鸳鸯，鸳鸯自飞起。
宋-俞桂-《采莲曲》@荷叶笼头学道情，花妆那似妆清。双双头白犹交颈，翻笑鸳鸯不老成。
宋-俞桂-《采莲曲》@拗落圆房响钏金，昔人细数子藏深。不嫌到手多尖刺，只怕伤人有苦心。
宋-俞桂-《初秋》@火老金柔暑告残，乘凉正好望西山。秋声来处无寻觅，只作窗前竹叶间。
宋-俞桂-《初夏》@蔷薇花已谢，芍药拟下坡。午阴有嘉树，景序犹清和。日得诗篇咏，门无俗客过。笋胎今岁少，荷叶小池多。春去余旬日，夏云已嵯峨。吾去年嗟矣，身事笑蹉跎。但欲卧白石，幽岩扪青萝。已与心料理，不必问如何。
宋-俞桂-《垂虹》@松江一景是虹桥，欲约骚人钓巨鳌。吴越封疆知几梦，只今人物壮三高。雪天斫脍莎烟冷，秋月渔歌剑气豪。收拾琉璃千万顷，尽为醽醁汲波涛。
宋-俞桂-《春归》@青青结子在梅梢，方见春来夏已交。认得主人双燕子，香泥衔去理新巢。
宋-俞桂-《春归》@晴天气淑浓如酒，引得狂蜂路亦迷。独立栏干凝望处，卖花人在画桥西。
宋-俞桂-《春暮寄友人》@日暖梨花雪，风吹杨柳绵。春逾三月半，梦忆十年前。诗借莺声和，书无雁字传。东君还似旧，吾鬓叹皤然。
宋-俞桂-《春日即事》@羲驭舒徐日正迟，园林已觉杏花稀。半晴半雨春无准，燕怯轻寒不耐飞。
宋-俞桂-《春日即事》@春入侯家春事深，日长庭院又沉沉。客中不耐如丝雨，搅起思家寸寸心。
宋-俞桂-《春日即事》@春光满目是吴头，水碧琉璃拍岸流。忆着去年桃叶渡，相思无限使人愁。
宋-俞桂-《春晚湖上》@花事已成休，都人懒出游。水添烟浪阔，山带夕阳愁。柳树鸣黄鸟，沙堤卧白鸥。不辞归路远，何必买扁舟。
宋-俞桂-《春咏》@尽日看诗只掩扉，出门细雨怕沾衣。杏花已露胭脂色。燕子如何却未归。
宋-俞桂-《次坦庵兄韵》@便中蒙赐墨，得句胜如书。暂尔两年别，俄然春暮余。梦驰情不间，心迩迹何疎。自省吾今老，湖山缚屋居。
宋-俞桂-《次吴秋潭韵》@相逢款话傍檐西，坎止流行事不齐。君到白苹秋正好，饱吟风月棹前溪。
宋-俞桂-《次下竺僧韵》@朝市软红尘，山林气味深。放怀随野鹤，过耳任春禽。石涧鸣泉玉，松钗坠日阴。隐居无个事，存养读书心。
宋-俞桂-《钓台》@不爱三公汉禄荣，一丝风月许多清。只将节义高千古，岂钓人间利共名。
宋-俞桂-《东山》@东山随分作生涯，即是清高隐者家。粗有小园供日涉，不愁无地种梅花。
宋-俞桂-《枫桥寺》@湖水相连月照天，雁声嘹呖搅人眠。昔年曾到枫桥宿，石岸傍边系小船。
宋-俞桂-《甘露寺》@占断淮南势，西风入鬓毛。一江流不尽，多景最为高。斜日迷烟树，孤帆送客舠。兴怀人物少，今古等秋毫。
宋-俞桂-《赓宋雪岩韵》@诗与梅花一样清，江湖久矣熟知名。未容便理趋朝计，行见相留入幕深。照座精神澄玉宇，当官才刃压金城。星郎况是曾知己，刮目英游藻鉴明。
宋-俞桂-《古意》@无言情脉脉，美人久相隔。道阻修且长，春草几番碧。凤钗冷鬓云，鸾镜轻云羃。昔为比翼鸟，今作孤飞翮。愁绝寄郎衣，腰瘦裁宜窄。
宋-俞桂-《闺怨》@凤帏晓起鬓{上髟下龙}松，枕肉初生酒晕红。一把柳丝挪在手，沉吟无语对春风。
宋-俞桂-《闺怨》@谁怜人去锁朱楼，终日凭栏只带愁。燕子也知人薄倖，飞来略不傍帘钩。
宋-俞桂-《海棠》@海棠袅袅弄胭脂，雨入枝头睡正宜。最是高人有遗恨，杜陵因甚却无诗。
宋-俞桂-《和乐天初夏韵》@雨脚来山岫，溪痕涨岸沙。插旗多酒户，挂纲尽渔家。地出绷儿笋，园收菜子花。春归莺啭嬾，风急燕飞斜。杯泻青荷叶，瓯煎白玉茶。孤村流水晚，数点有归鸦。
宋-俞桂-《和叶广文韵》@入得春来物物饶，翻思湖上短长桥。去年寒食闲游处，曾把扁舟系柳条。
宋-俞桂-《湖上闲步》@一番雨过一番春，芒竹闲行踏软尘。城里不知春色早，湖边杨柳已撩人。
宋-俞桂-《虎丘》@两寺今寺一，因秦虎占丘。鹤飞王剑化，鸟宿古坟愁。石与泉流接，池通海水浮。十奇多胜概，不及尽追游。
宋-俞桂-《虎丘》@突兀浮图插翠微，吴王事迹总成非。寺僧未晚山门闭，不放闲云一片飞。
宋-俞桂-《惠山》@径入松关古，秋云带树烟。只疑山有雨，恰是涧流泉。骚客诗留壁，游人岸系船。凭谁招陆羽，瀹茗古栏边。
宋-俞桂-《即事》@东君无处不繁华，一雨才晴意便佳。客舍山梅开遍了，从今懒飞檐头花。
宋-俞桂-《即事》@薄薄轻轻寒露雨，微微飒飒早秋风。小舟办了松江去，占取三高作钓翁。
宋-俞桂-《即事》@阴云酿雨勒花迟，梅已飘残到杏枝。好是池塘清梦处，勾吟春草入新诗。
宋-俞桂-《即事》@暑赫练襟汗浴流，倩谁唤得一天秋。无人共订吟边句，独有蝉声叫树头。
宋-俞桂-《即事》@吹落杨花春事了，小池新绿雨添痕。育蚕时节寒犹在，村落人家半掩门。
宋-俞桂-《纪愁》@可笑无诗纪四愁，强将欢伯解吾忧。夜长明月纱窗冷，分得寒蛩一半秋。
宋-俞桂-《寄陈芸居》@生长京华地，衣冠东晋人。书中尘不到，笔下句通神。江海知名日，池塘几梦春。精神长似旧，芸藁愈清新。
宋-俞桂-《寄怀》@一番旧事总成空，莫使相思梦里逢。惆怅阳台云共雨，阳台今隔几千重。
宋-俞桂-《寄书》@岁月逡巡笑故吾，人生南北隔江湖。楼头约取衡阳雁，寄得一行书信无。
宋-俞桂-《家园》@眺望西山在目中，更须宽展竹篱通。残梅尚守清帘节，不嫁东君昨夜风。
宋-俞桂-《江上》@小雨才收日渐斜，酒旗插处两三家。江头妆点秋来景，半是芦花半蓼花。
宋-俞桂-《江上》@江头云阁雨，柳色与春深。船发春风阻，谁知客子心。
宋-俞桂-《江头》@渔浦山边白鹭飞，西兴渡口夕阳微。等闲更上层楼望，贪看江潮不肯归。
宋-俞桂-《久雨》@逾月留京国，春光总不知。可伤连夜雨，好似暮秋时。有客来无酒，逢人只说诗。官中闻闭籴，应是细民饥。
宋-俞桂-《居官》@幸喜居官事不多，庭空吏散雀堪罗。近来转觉诗朋少，谁肯高轩为我过。
宋-俞桂-《居闲》@富贵人所原，贫贱不堪忧。自有兰蕙清，非比萧艾羞。功名如露草，飘瓦若虚舟。千载傥相遇，皋夔及伊周。苟使穷未达，一壑营一丘。出处谨吾节，斯心已细筹。
宋-俞桂-《军中请衣》@诸营今日请春衣，积沓如山竞捧归。曾念雪中兵堕指，戍边铁甲正防围。
宋-俞桂-《看先叔祖青松居士仓使诗》@儒冠每笑拙身谋，春日因何桂玉留。南浦未思芳草恨，西湖正为落梅愁。四灵去矣今如在，诸老萧然事已休。衣钵青松谁继续，家鸡还复可搜求。
宋-俞桂-《口占》@园林绿暗又红稀，蜀鸟啼山笋蕨肥。春夏一番交篆早，绵衣脱了着单衣。
宋-俞桂-《腊八前四日》@天气晴和又作阴，老来畏冷自难禁。余霙待伴留痕在，殊动骚人访戴心。
宋-俞桂-《冷泉亭》@步入侵云岭，亭高路恰平。池边幽树占，水底细沙明。无友诗难咏，逢僧话转清。此中真胜地，林寂鸟无声。
宋-俞桂-《冷泉亭》@欲访飞来景，湖头赁小船。白云侵岭下，翠树傍泉边。入寺人须到，深林影自圆。山居相去近，夜坐学参禅。
宋-俞桂-《灵隐》@回首得两年，曾入灵隐去。一路看不足，衣沾松上露。白云来相迎，涧泉飞瀑素。此景天下无，远胜庐山路。
宋-俞桂-《论诗》@大道本无体，何在文字间。昴从先天画，诗自圣人删。流风传益远，后作莫可攀。推敲谁氏子，一字不可闲。
宋-俞桂-《买鱼》@芦花荷叶晚秋天，雁影横斜远水连。频唤买鱼人不譍，偷忙撑入怕官船。
宋-俞桂-《南跄跧上人之平江》@青浦相逢恰二年，今宵再会亦前缘。诗囊和月横挑去，稳泛枫桥夜半船。
宋-俞桂-《农事》@东作农家处处忙，金珠非是疗饥方。京华只识笙歌乐，岂识男耕与女桑。
宋-俞桂-《偶成》@吹来一圳报秋知，玉露金风正及时。戴了凉巾披野服，桂花香里看唐诗。
宋-俞桂-《偶成》@短发萧萧满镜秋，家居但觉岁时流。两年不见西湖面，笑我寒盟是白鸥。
宋-俞桂-《偶吟》@降伏吾心法，无如去外魔。苦吟诗愈拙，着意字犹讹。荏苒青衫旧，消磨白发多。不才为世弃，徒自咏卷阿。
宋-俞桂-《裴坟》@买船穿僻径，坟古最幽深。山近风常冷，松蟠昼亦阴。来时无整骑，骑路有鸣禽。寄语城居者，何人肯访寻。
宋-俞桂-《平湖》@平湖一景堪图画，舟子烟波去复归。旧日玄真无觅处，西山长见鹭鸾飞。
宋-俞桂-《七夕有怀》@擘钗情绪思悠悠，月下穿针嬾傍楼。非独双星苦离别，人间天上一般愁。
宋-俞桂-《清明》@朝来阁雨喜新晴，枝上绵蛮调好声。佳节莫将虚过了，人生赢得几清明。
宋-俞桂-《秋怀》@晚醒归舟是早秋，水光云影两悠悠。西风不管梧桐怨，一叶吹来一叶愁。
宋-俞桂-《秋千》@吾今两鬓已成丝，每每逢春独自悲。最恨秋千无力上，风流不比少年时。
宋-俞桂-《秋日》@芙蓉未拆桂香浮，落日西风雁过楼。一雨空阶深夜滴，十分秋是十分愁。
宋-俞桂-《秋日即事》@宿有骚人兴，休教世俗知。郊墟聊晚眺，风月入秋宜。愁极惟凭酒，囊空却剩诗。更长人不睡，灯火可亲时。
宋-俞桂-《秋行吟》@西风紧兮叶脱枝，寒露瀼兮菊绕篱。芦花白兮蓼满湄，雁声急兮蛩转悲。乐吾淛兮殊兴思，况东淮兮落远陲。朝气肃兮夜漏迟，暮云黯兮山色衰。纷纷眯目黄埃吹，艰关千进而徒驱驰。穷猿投林任所之，膏粱诸公那得知。从今休被微官缚，示若琴歌诗酒乐。岂无手足怀我情，当念行人多寂寞。
宋-俞桂-《秋夜》@月华如水净无尘，千里相思总一心。络纬篱边吟不彻，做成秋意十分深。
宋-俞桂-《秋夜》@秋夜多愁思，虚堂风露凉。观书灯可近，欲睡漏初长。蛩响频催织，萤飞烁有光。雨梢窗外过，散入稻花香。
宋-俞桂-《秋咏》@吟轴卷还开，行歌兴尽回。买花浇换叶，开么扫苍苔。巾学凉纱样，衣从薄苧裁。潘郎羞鬓白，多是为秋来。
宋-俞桂-《山中》@剖竹相通涧下泉，更邀山色在樽前。一钩明月轩窗上，欹枕藤床独自眠。
宋-俞桂-《赏月》@天净无一云，地净无一尘。十六月圆满，皎皎白玉轮。古今同此月，照破世间人。夜久方浴出，露坐风满襟。清影入窗户，聊足尉我心。所欠一樽酒，所乏一张琴。如此好月色，惜乎在海滨。痴儿官事了，空自疲精神。不得赏新月，酬酢相与频。今宵诗兴动，狂吟渔溪民。独对犹复尔，况逢亲共宾。
宋-俞桂-《社日》@今朝社日寒犹力，燕子还寻五柳家。宰肉不沾吾分薄，强斟聋酒度年华。
宋-俞桂-《石笋峰》@异种休参玉板禅，崭然一角立层巅。远尖自抱云根壮，叠藓谁疑雨箨缠。梦里三生空过眼，胸中千亩漫流涎。此龙难入宁僧谱，出土摩霄是几年。
宋-俞桂-《首夏》@槐幄阴阴蔽绿扉，池抽荷叶落蔷薇。梁间紫燕新雏弱，来傍檐前旋学飞。
宋-俞桂-《书怀》@僻性止耽书，村中谩寓居。心惟求事省，身合与名疎。木叶秋风起，蛩吟夜雨初。吾生今晚矣，不必间何如。
宋-俞桂-《书斋》@野草沿庭砌，清闲日掩扉。晚凉疎雨过，落叶觉蝉稀。天籁自鸣竹，砧声谁捣衣。僧寮不过此，何必扣玄机。
宋-俞桂-《述己》@落落功名鬓久斑，重游京国又何颜。早知寸禄荣家晚，悔不当初便入山。
宋-俞桂-《松江》@香飘菡萏短篷中，水色山光一样同。行止又非人所料，今年两度上垂虹。
宋-俞桂-《松江》@荷叶翻风暑气微，看山露冷湿征衣。垂虹夜静三高月，只照渔溪一舸归。
宋-俞桂-《送春》@作恶情怀是别离，老夫懒作送春诗。东君归去无踪迹，试问垂杨便可知。
宋-俞桂-《苔钱》@庭砌方圆出化钧，何须抵死论钱神。贫家阿堵新添富，买断西湖风月春。
宋-俞桂-《提干渔溪》@不涉惊涛心自稳，柳阴阴处著孤舟。的知世路多机穽，一线閒名付直钩。
宋-俞桂-《惜春》@春事三分过二分，桃花水上觅红云。游人浪说春归去，柳外黄鹂尚自吟。
宋-俞桂-《溪流》@云脚才行又复开，一声隐隐只空雷。家僮忽报溪流涨，知是前村落雨来。
宋-俞桂-《喜雨上别大参》@爰立为霖仰望深，今朝一雨慰苍生。经纶久柬君心在，变理还同天道亭。爱国虑勤宽玉带，筹边谋远捍金城。我公动业难模写，但见皇家庆太平。
宋-俞桂-《夏晨偶作》@蚕事行将了，农家刈麦初。雨悭林少笋，水涩港无鱼。因病尝惩酒，偷闲懒答书。今年身愈老，事事觉全疎。
宋-俞桂-《夏日遣怀》@老大今无用，吟诗了白头。百年如电景，万事付沙鸥。性淡偏宜静，居贫动是愁。人情难似旧，门外水长流。
宋-俞桂-《夏中即事》@青青梅子已添肥，犊角新抽晚笋迟。茶罢日长消睡处，案头一卷乐天诗。
宋-俞桂-《夏中即事》@重梅过了犹悭雨，幸有南薰在以槐。燕子亦於贫者薄，今年全不见飞来。
宋-俞桂-《夏昼》@轻摇羽扇着轻纱，闲汲清泉自煮茶。缘是夏来无甚雨，小池犹未有荷花。
宋-俞桂-《闲中》@花飞春减燕雏飞，西兴渡口夕阳微。等闲更上层楼望，贪看江潮不肯归。
宋-俞桂-《香林洞》@月月岩头古翠埋，绵云深隔洞门开。苍藤随石无根活，灵杞何年有种栽。气凝野烟疑麝过，暖熏山雨误蜂来。空庭谁领幽芳坐，雪鹤同行损绿苔。
宋-俞桂-《心事》@落落功名鬓早斑，蹉跎心事十年间。看来只合归湖上，渔钓丛中尽日闲。
宋-俞桂-《新竹》@傍墙穿过邻家竹，爱护新篁数十竿。剪伐莫令童仆辈，老夫日日要来看。
宋-俞桂-《性拙》@性拙难为巧，年来阴屡经。身闲诗谩赋，心静梦能灵。富贵如朝露，英雄几晓星。寻思世间事，日影过中庭。
宋-俞桂-《烟霞石壁》@山深入翠微，寺僻掩幽扉。景别金仙地，人忘尘世机。石滋崖雨滴，龙出洞云飞。结屋同僧处，何须赋式微。
宋-俞桂-《延祥观》@御园犹自有逋梅，约束游人莫肯开。听得老兵谈旧事，几年不见翠以来。
宋-俞桂-《吟诗》@渔溪僻好只吟诗，此意还须识者知。自古岛郊贫彻骨，诗逢穷处始为奇。
宋-俞桂-《羽气》@羽气於诗却未除，尽教人笑治生疎。功夫若到[穷吟地，虽是居贫富不如。
宋-俞桂-《雨后》@雨后新晴日转西，桑间犹有拙鸠啼。十分愁意无人管，红蓼黄芦水满溪。
宋-俞桂-《雨吟》@轻轻烟雾失楼台，雨暗吴山锁山开。试与渔翁闲访问，落花几许泛溪来。
宋-俞桂-《雨中遣愁》@花已开时人正愁，花簪头上使人羞。一春可厌无晴日，下却珠帘懒凭楼。
宋-俞桂-《寓归》@水激长江浪，风传远寺钟。宦情秋意薄，归兴客愁浓。卷箔迎新雁，喧篱厌旧蛩。何时旋故里，载酒插芙蓉。
宋-俞桂-《寓京二首》@一官濩落笑如初，只合空山去读书。不稼不渔无活计，谩将名氏玷公车。
宋-俞桂-《寓京二首》@车马滔滔厌软红，湖边秋意属西风。木犀初放荷花老，买个船儿学钓翁。
宋-俞桂-《豫章滕阁》@滕阁昔曾游，今无槛外楼。远山连树合，尽日对江流。古石空存记，骚人易感愁。夜深歌酒处，灯火灿渔舟。
宋-俞桂-《月夜》@江南又见雁初飞，枫叶萧疎旋觉稀。边塞戍夫天气冷，谁家月夜扫征衣。
宋-俞桂-《阅名胜诗集》@买得山房数册诗，倚篷细读已移进。只贪眼底看冰玉，月上荷花更不知。
宋-俞桂-《杂兴》@漫山花发草萋萋，杨柳飞绵水拍堤。况是客怀禁不得，那堪杜宇耳边啼。
宋-俞桂-《早春》@客里匆匆二月春，梅花开后柳争新。西湖不待清明到，早有寻芳拾翠人。
宋-俞桂-《赠云间陆琴士》@地僻居闲绝可人，殷勤过我抱桐君。声中知有辽天鹤，弹散华亭一片云。
宋-俞桂-《种竹》@门前槐已长，庭内草自生。所欠园中竹，多种渠几茎。此君真可爱，非独王猷情。有时吟咏暇，入园得闲行。所幸笋萌出，次第阴可成。□使神宇爽，渐觉眼界清。最是秋雨夜，风来□□□。
宋-俞桂山-《海棠》@向晚鸾笺擘砑红，相烦归燕简东风。酬春未得偷间力，迟放海棠花几业。
宋-俞桂英-《句》@一点梅香到，三分酒力消。
宋-俞桂英-《句》@母念子行远，儿云爷未归，
宋-俞桂英-《句》@百无一事身为客，十有九分心在家。
宋-俞桂英-《句》@白云一树鹤孤宿，明月满楼钟声。
宋-俞桂英-《人影》@身外复添汝，无言随去留。自从生便有，直到死方休。步月常相逐，临溪元不流。静中明道眼，总是一虚浮。
宋-俞国宝-《山茶花》@花近东溪居士家，好携樽酒款携茶。玉皇收拾还天上，便恐筠阳无此花。
宋-俞国宝-《山茶花》@玉洁冰寒自一家，地偏惊此对山花。归来不负西游眼，曾识人间未见花。
宋-俞灏-《病眼》@三分春色二分过，检校花程已下坡。近日顿然行乐少，今掉分外负春多。闲身自在宋须禄，俗客相看只是魔。四百病中偏病眼，禁烟酒禁却如何。
宋-俞灏-《湖堤晚行》@暝色才从草色生，管弦罗绮尽归城。不应闲却孤山路，我自扶藜月下行。
宋-俞灏-《句》@不知雨后理精神。
宋-俞灏-《偶成》@白发黄尘一梦中，又将愁眼对春风。不知夜雨能多少，染得桃花到处红。
宋-俞灏-《鸜鹆》@守黑元知分，能言亦任真。人知不可食，我得自全身。牛背烟村画，乌群野水春。从教鹦鹉贵，笼终媚宫嫔。
宋-俞灏-《三高堂》@东华车马日滔滔，始觉三高分外高。吴越衣冠几春梦，古今身世一秋毫。临流久立迷烟艇，驾月归来认雪涛。琢句不成风又起，寒蒲霜鬓两萧骚。
宋-俞灏-《武康道中》@竹窗听雨自安眠，不道惊湍近屋前。省得去年桃弃渡，水痕只到树傍边。
宋-俞灏-《云海亭》@恋恋栏干云复留，恍然天地与身浮。水涵空界光无际，山在地州翠欲流。点破琉璃云表雁，足成图画柳边舟。岁阑却自忘归兴，更欲同为雪后游。
宋-俞瑊-《句》@壁山僻陋户口少，两衙之外惟高眠。
宋-俞瑊-《孙氏池亭》@壁介山水间，幽棲愧尸禄。眠食行坐处，山光水声足。嗟我心未厌，出郊搜胜躅。尝闻隐者居，未为人所目。素商适丁序，一空老林簏。飞鞭走崇冈，惟恐到不速。扪萝出孤险，果得烟霞谷。神仙何玄怪，刻划乾坤腹。囊括幽绝景，所谓天下独。门前白石溪，丁当潄寒玉。山泉落云头，漫漫泛余绿。静听宿乌吟，间看浮鸥浴。万古分池穴，何日此镌筑。欲探龙颔珠，潭深怯狞毒。瀑布想匡庐，香山葺茅屋。松窗风浪摇，石径苔藓覆。楼藏未见书，园挺耐寒木。清风谁共延，墙头万个竹。造化曲尽情，远引空江束。阴寂窟蛟蜃，雨雹生晴燠。孙氏何代贤，据此傲此浮俗。岩留五君诗，尘埋不可读。殷勤补讹缺，磨写笔屡秃。开亭追古踪，仙游一朝复。自惭缚冠冕，暂到不得熟。何时酬素心，归来免荣辱。
宋-俞瑊-《中山别墅》@村居何所乐，我爱读书堂。阶划侵窗润，瓶花落砚香。凭栏看水活，出岫笑云忙。野客时相过，聊吟坐夕阳。
宋-俞君锡-《句》@野猿偷果去，村仆借书还。
宋-俞君锡-《句》@洗瓢鱼隐石，扫叶蚁移家。
宋-俞君锡-《句》@蛩声依坏砌，树影倒寒池。
宋-俞君锡-《句》@教仆扫枯叶，留僧煎早茶。
宋-俞君锡-《句》@荒店难寻酒，长途半趁船。
宋-俞君锡-《句》@半身长在旅，何日定还家。
宋-俞君宣-《采莲曲》@小姨学采莲，两腕白于雪。花色妬缃裙，瓣瓣红如血。西邻小姑亦采莲，隔岸徒闻语笑喧。从来不相识，相呼好并船。停桡花下勤把手，他年何处投箕帚。苦乐参差不可言，此日花开得来否。难割藕丝肠，怕逢游冶郎。归去风吹小簟凉，时闻花外香。
宋-俞君选-《送砚与整套元真广文》@插天万仞芙蓉峰，茫茫积翠连青空。中有千年苍玉骨，山奇水怪秀所钟。汤崖绝壁不可到，虎豹守护烟萝封。一朝良工夺天造，云斤月斧磨玲珑。踏天下割碧云髓，往往霹雳惊蛇龙。冰蚕吐丝织新就，罗文光莹浮青铜。人间何处用此物，造化欲付文章公。先生早晚运椽笔，判花视草蓬莱宫。手挥五色补天漏，放开白日消阴虹。坐令万物无羌疠，尽从笔底生春风。此时浓墨书大字，正须巨石相追从。愿公收拾此至宝，相伴他年参化工。
宋-俞可-《句》@拂座好风来橘社，隔汀长笛过松江。
宋-俞可-《吴江太湖笠泽虹桥》@范蠡避名湖上去，季鹰乘兴日边归。洲连笠泽春游远，路入松陵夜钓稀。
宋-俞烈-《题东山》@文会得吾党，净居清书长。平生爱山僻，暇日聊徜徉。风流谢康乐，肥遯计亦良。钟鼎成淹留，江湖晚相望。山色青未改，山名久愈彰。松风度晚曲，岩花弄晨妆。尚疑缥缈人，髻鬟下鸣当。凄凉怀古恨，野水涵方塘。功名不作难，出处何可忘。人自草木腐，看渠日争光。香消酒力微，缘阴听圆吭。悠然发遐想，莞尔还成章。归管有清泚，濯缨咏沧浪。
宋-俞烈-《题净梵院清虚堂》@天清蚕麦余，绿结桃李实。老僧诗衔袖，过我语言质。怀山意先行，如病梦芝术。去□才一舍，鞭策不终日。堂筵新结束，空洞无长物。风来舞翠杉，土暖荣病橘。欲行意先清，舌评骥不及。可由解鞍卧，夜枕雨潇瑟。泉清韵磬远，要樾琅玕密。杯寒续飞斟，烟继香绕室。谈玄契参同，酒旨妙真一。怀新辜雅趣，意懒□健笔。亦如罢参僧，野禅缚枯律。
宋-俞茂实-《游大涤》@未了烟霞痼，来从大涤游。一区藏世界，九锁閟林丘。寒翠霏霏起，春波慢慢流。人间空岱岳，海上谩瀛洲。隐迹悲猿鹤，祥光射斗牛。有人相领略，何地不夷犹。好景行行得，遗踪细细搜。山根云欲滃，石罅凤仍留。琴瑟听泉奏，珠玑看瀑流。山灵应有识，鄙句含包羞。逸兴那能已，奇观谩此酬。会须寻石室，相继築菟裘。
宋-俞某-《贺陈随隐以布衣除东宫掌书》@万人海里辟幽扉，欲学深居只布衣。不道内前车马闹，又催父子入宫阙。
宋-俞鼐-《疏山》@路入千岩紫翠深，溪山好向梦中寻。松风洗净笙歌耳，泉石挽回花柳心。曲水流觞追禊事，茂林修竹是出阴。兰亭旧墨空磨灭。俛仰人间成古今。
宋-俞如山-《句》@鸟随牛后窥秧过，蝶趁蜂来慈菜花。
宋-俞汝尚-《东山招复古》@闻道广文客，东来欲载书。志勤甘淡薄，情旧免生疏。野饭多无菜，溪羹或有鱼。小心新买得，且遂带经锄。
宋-俞汝尚-《过淮阴侯庙》@当时谋战不谋安，将众多多是祸端。万垒在前攻掠易，四方无事保全难。晓堂锺鼓修淮祀，古壁旌旗拥汉官。天下息肩兵革定，一瞻祀宇一长叹。
宋-俞汝尚-《戒香院》@崎岖穷谷翠屏围，却讶游人到此稀。修竹带云当户耸，暗泉鸣玉绕亭飞。春风欲老茶含旆，暑雨初收水带矶。扰扰红尘何处好，令人回首重忘归。
宋-俞汝尚-《久客》@久客西城里，人家似旧邻。众知趋事懒，僧厌打门频。倦枕费窗竹，开书破砚尘。阴晴消白日，门巷忽青春。
宋-俞汝尚-《汝尚将归吴兴齐州记室苏子由辱诗送因逐韵谢》@释履从军蚤滥官，已衰能复尚盘桓。迩来齿发羞相问，乞有衡茅觅自安。使我襟怀遗内热，诵君诗句袭人寒。知谁便是知音者，且作岩溪雪景看。
宋-俞汝尚-《题蒙泉》@幽人{左屬右斤}寒泉，井甃金曰蒙。井贵德不改，蒙以养为功。非徒玩清冷，润液幽芳丛。说筑傅岩下，伊耕莘野中。静守一夫事，勤政王道隆。孔孟不得志，日月经高穹。休哉圣贤心，养私而用公。宇宙间生民，草木与昆虫。仁渐而穠郁，义惨而庞洪。泓泓此中泉，与物资天功。勿谓短绠浅，海底渊源通。勿谓一勺轻，洗涤人心空。近林郁青苍，远涧与冲融。往往中间云，滂霈起天风。汲引即所利，孰遣榛莽丰。有道无得丧，孰患番险蒙。君子修诸业，虑初而图终。为君赋此诗，勿厌吾道穷。
宋-俞汝尚-《题三角亭》@奇哉山中人，搆此池上宇。蕙径斜映带，林烟尽吞吐。春无四面花，夜欠一帘雨。寄傲足有余，何须循广庑。
宋-俞汝尚-《夏日闲居》@无人到穷巷，长日守闲居。宿火惟烘药，新晴还晒书。邻翁伴村酒，稚子课园蔬。门外蒿莱地，泥深不用锄。
宋-俞汝尚-《赠张伯玉倅古睦》@新定烟霞外，溪山清可依。夜风泉溜响，春雨药苗肥。野鹤眠花圃，晴岚溼案衣。预知公暇日，垂钓子陵矶。
宋-俞似-《题英州金山寺壁》@莫遣鞲鹰饱一呼，将军谁志灭匈奴。年来万事灰人意，只有看山眼不枯。
宋-俞似-《题英州金山寺壁》@转食胶胶扰扰间，林泉高步未容攀。兴来尚有平生履，管领东南到处山。
宋-俞文豹-《句》@脚根须管虚中实，眼界当於窄处宽。
宋-俞文豹-《徐进斋得古铜香炉具象鼻眼博古图谓之象鬲属》@在象数前钟鼻眼，出嚣尘外铸形模。传香到手亲曾见，全胜人看博古图。
宋-俞文豹-《余有三恨一无子二无助三无成抱北苦心娱以文》@可笑春蚕有许痴，年年辛苦为他谁。恰如贫女飞梭了，挂估何曾有一丝。
宋-俞文豹-《余有三恨一无子二无助三无成抱北苦心娱以文》@天下奈何无可问，世皆如此有谁听。为侬指点春知处，惟有垂扬眼独青。
宋-俞献可-《万杉寺》@栽培万杉树，延纳五峰云。莲社松门接，陶居柳径分。
宋-俞昕-《袭菊岩房清境堂即事》@物外神仙窟，巾车为小停。一泓寒玉境，四面翠微屏。清境诗无尽，红尘眼顿醒。我来谋此住，把酒问山灵。
宋-俞秀才-《句》@在高日远云雾阔，黄金白璧孤虞卿。汉廷无人荐司马，故山有客呼孔宾。
宋-俞洵直-《游洞霄》@九折山围五洞天，中间玉殿倚祥烟。隔云鸡犬闻清晓，锁径松篁认永年。野鹿献花来石室，寒猿掷果饮溪泉。玉皇弄笑飞金电，太上红颜雪满颠。
宋-俞演-《句》@残灯吟夜雨，破榻卧秋山。
宋-俞掞-《白华岩》@风剪飞丝雨脚残，半山虚旷九秋寒。洗开万里乾坤眼，更上苍岩顶上看。
宋-俞掞-《六石峰》@劚石云边着着高，几经吟笔写风骚。山翁莫袖经纶手，好趁春风钓门鳌。
宋-俞掞-《三岩》@三岩之下有贤良，暮史朝经万卷长。树老山空人已尽，炯然千古姓名香。
宋-俞掞-《浯溪》@大唐有颂到浯溪，翠藓苍崖古画垂。西望函关今万里，淡烟斜日几荒碑。
宋-俞掞-《浯溪》@宋朝一统旧江山，南北中分已百年。壮士不须夸此颂，健提椽笔上燕然。
宋-俞野处-《句》@郎罢耕归呼囝牧，阿翁眠起间姑簪。
宋-俞应符-《漳河疑冢》@生前欺天绝汉统，死后欺人设疑冢。人生用智死即休，何有馀机至丘垄。人言疑冢我不疑，我有一法君未知。直须尽发疑冢七十二，必有一冢藏君尸。
宋-俞应佥-《秦皇石》@祖龙盛气役神鞭，壁立无移只屹然。定见先朝陈宝化，阴灵寂寂笑求仙。
宋-俞跃龙-《忆匡山》@匡庐一掬里，雪眼嗽天根。时落冻僧影，不逢飞鸟痕。梦中石门路，月照柴桑村。春水自兹远，幽期空复存。
宋-俞肇-《句》@石根行步转，耳畔水声移。
宋-俞徵-《庆元三年以职事至零陵访澹岩》@传闻此地稀，来为细搜奇。眩眼珠泉滴，抬头玉乳垂。虚明天广大，重叠石参差。坐久衣襟润，声翻语笑随。幽深多怪巧，高下复逶迤。历览仙君迹，难酬太史诗。自然千古意，形咏愧芜词。
宋-俞鼒-《龙岩寺》@虬须公子真奇物，曾把英灵寄此山。鼓鬣掀髯天上去，空留遗迹在人间。
宋-俞自得-《春日田园杂兴》@暄和春景好供诗，日暖风轻上胍肥。白鹭时窥秧剌剌，黄莺频说柳依依。几回野水闻姑恶，数树春英叫妇归。物态满前看不足，等闲吟诗对斜晖。
宋-馀杭令-《游洞霄》@野服萧萧款翠微，虚亭高敞射晴晖。仙归洞府云烟静，春入名山笋蕨肥。缓饮壶觞聊自适，暂指朱墨便忘归。何时罢脱利名去，始悟人间万事非。
宋-湡禅师-《偈》@优游实际妙明家，转步移身指落霞。无限白云犹不见，夜乘明月出芦花。
宋-虞俦-《罢郡游何山》@寻山多胜概，辍棹偶留连。南浦浑无绪，东风忽放颠。蹊成桃李退，人去蝶蜂喧。气味馀禅榻，煎茶竹里烟。
宋-虞俦-《宝阁尚书凌公挽诗》@新学轻馀子，忠怀策万言。治安犹涕泣，师友故渊源。日曳尚书履，风生刺史轓。汉庭谁第一，殊未逊公孙。
宋-虞俦-《宝阁尚书凌公挽诗》@未识嵇中散，今无元鲁山。宦游真恨晚，逸驾竟难攀。阅月推评旦，闻风尚起顽。九原那可作，苍弁亦推颜。
宋-虞俦-《被旨暂摄四明已具舟而雪作王诚之有诗相饯次》@剡溪风雪正纷纷，暗想清游已目存。颇怪扁舟遽乘兴，应缘坐席不容温。海圻聊尔夸千骑，帐底何如具一尊。回首兔园吟赏地，从今授简致频频。
宋-虞俦-《比收张伯子尚书书报诸公有相招意因赋拙句》@入台羞结舌，去国坐婴鳞。东道今行李，南宫乃故人。寒温烦见问，书劄不辞频。向日区区意，还曾扣大钧。
宋-虞俦-《比收张伯子尚书书报诸公有相招意因赋拙句》@与物初无竞，何人苦见衔。冯唐虽白首，商皓岂空函。包鹊新传喜，青蝇渐息谗。鸳鸿满台阁，只保理归帆。
宋-虞俦-《比收张伯子尚书书报诸公有相招意因赋拙句》@天上张公子，殷勤忽枉书。几年怜尜倒，今日遂吹嘘。贡喜惭何暮，冯招恐不虚。吾生真有命，造物合何如。
宋-虞俦-《别后寄主簿》@尘埃襞积颜如甲，丹墨纷纶眼有花。君去何人堪共语，秋来无梦不还家。飘零酒盏今真止，冷淡诗筒不复夸。莫使音书成断绝，风前雁字政横斜。
宋-虞俦-《丙辰二月上丁释奠致斋于经史阁呈郡僚》@泮水分明记旧游，上丁祠事得重修。音遗金石疑犹在，菜有蘋蘩信可羞。老我今惭郡文学，诸生试觅汜乡侯。缅怀安定规模远，杰阁城西最上头。
宋-虞俦-《病后有感作》@今旦病思清，把书坐晴檐。體舒百息匀，心远万虑恬。收视等庖郢，妙观到羲炎。顿忘饥寒苦，但觉中边甜。习气尚稍稍，自喜良沾沾。故家东堂书，高架纷悬籤。我时且儿子，气欲俱并兼。浇着胸次问，政尔意不廉。此意竟蹉跎，衰迟侵戟髯。迩来又留滞，郁郁三年淹。是秋节物高，露白原草沾。斜河转空阔，夜气方森严。此日足可惜，黄尘满征襜。明年会当归，赤米荐白盐。繙经慰老眼，甘作书蠹潜。共嘲玄尚白，指笑突不黔。亦知屠沽儿，羔豚方属餍。
宋-虞俦-《病起据案无绪辄书二十五韵呈簿尉》@只役来异乡，瘧鬼巧伺便。寒热四五行，大小六七战。初如蹈阴壑，赤身卧冰霰。继若煽红炉，虐焰工煆炼。先生但坚壁，高卧观物变。谓我则忘吾，日舍其犹传。童子更进药，先生强起嚥。群鬼竞揶揄，医工何瞑眩。忽然汗四出，心愧颜有靦。须臾返清凉，轻健欲舞抃。宁唯疏枕簟，便觉美肴膳。气和疾自去，福至祸亦转。我生多蹇剥，县尹剧卑贱。王事有期程，私室敢安宴。日出事还生，孤游无一援。讼牒犹山积，愚拙费裁{左博去十右刂}。催科正火急，日夕竢诃谴。督邮顾小忍，斗米那可恋。弹琴不复梦，据案敢告倦。仇梅二友生，洒落邦之彦。颇复相料理，何尝语游衍。城南万荷花，浣溪锦一片。凉生雨初过，香度风微扇。碧筩亦易办，白堕傥可荐。诗以代折简，辞兮非黄绢。
宋-虞俦-《伯兄挽诗》@邻鸡催晓破秋天，一枕邯郸便脱蝉。应了世间如梦幻，况於酒里得天全。鸿陂曩昔闻谣鹄，下舍凄凉念击鲜。谁遣惊风吹雁序，不堪雪涕望新阡。
宋-虞俦-《参议余公挽诗》@惨澹门阑色，凄凉月旦评。居官皆可纪，当路竞知名。香火祠庭老，锱铢郡绂轻。弹冠公自懒，相国讵忘情。
宋-虞俦-《参议余公挽诗》@假荫非公志，书生若命何。高才宁汩没，荣路故蹉跎。仲子能传业，词场遂决科。暮年方慰意，乐极又悲歌。
宋-虞俦-《成均同舍饯别新安使君徐子宜太丞分韵》@我昔弦歌乳溪侧，嗟哉所割真鸡肋。期民疾苦得饱谙，离彼三年能记忆。丁男个个事播殖，红女家家动纺织。可怜卒岁无完褐，纵使丰年有菜色。夏税未毕秋税来，县家小缓州家逼。拆东补西恐不免，剜肉医疮宁有极。小儒安敢私其民，上官贻怒几遭劾。痛定还思当痛时，至今梦里犹心恻。歙为富州传自旧，谁以留州事苛刻。徐侯固是清庙器，抚摩暂遣凭熊轼。朝廷选用盖不轻，祖帐衣冠倾上国。德星往矣勿复道，田里从兹无叹息。
宋-虞俦-《呈吴守》@风流正始孰追回，沈谢曹刘岂乏才。诗律恢长怜我老，吟编端的赖君开。秋怀拍拍须千首，世事悠悠付一杯。已是醉吟输白傅，雪霜头上更相催。
宋-虞俦-《程待制挽诗》@科第联三世，声名动九垓。激昂存壮志，盘错见奇才。往者分边阃，胡然避憲台。教忠知有待，馀庆接三台。
宋-虞俦-《程待制挽诗》@有子严廊贵，知公衣钵传。内祠初趣召，次对暂回旋。偕老莱衣喜，虚怀帝席前。恩荣方沓至，遽返九华仙。
宋-虞俦-《酬常丞见和》@周南留滞玉堂仙，千骑那教下蜀川。梁上几看明月夜，江东空想暮云天。五年契阔音书断，万里归来语笑鲜。喜有常郎天下士，肯来相对语残编。
宋-虞俦-《出郊劝耕因游吴山清隐》@第一林泉得纵观，春风随步着栏干。山园梅雪千株在，门纳湖光十里宽。水上湿红云片段，亭前鲜碧玉檀栾。主人才调浑相称，题柱诗篇一一刊。
宋-虞俦-《出郊迓倅车暮归二首》@簿书丛里得抽身，岂是将迎不厌频。何处鸡豚燕同社，有时鸥鹭喜相亲。山头落日催归骑，陌上丰年见醉人。更羡柴门无限好，今宵相对月华新。
宋-虞俦-《出郊迓倅车暮归二首》@轧轧篮舆迫暮归，前村灯火渐依稀。溪边默数黄牛过，烟际遥看白鸟飞。把酒无人风落帽，荷锄有客露沾衣。关门山寺知何许，忽听钟声度翠微。
宋-虞俦-《初八日早出洪泽闸泛淮》@乾道年中再讲和，当时议者厌干戈。长淮不管蛟龙怒，巨舰宁容鹅鹳过。岁晚民方愁道路，天寒我亦困风波。中流击楫非无志，时运相违奈若何。
宋-虞俦-《初夏凹沼独坐》@墙隈绿袅风前竹，池上青横雨后峰。森然便有濠濮想，若者曾吞云梦胸。杳无碧涧来鸂鶒，安得旧水藏蛟龙。我今齿发亦自料，回首家山归兴浓。
宋-虞俦-《初夏凹沼独坐》@芳草沿堤长，圆荷出水迟。倚栏风醒酒，岸帻雨催诗。鸂鶒巢安在，仙凫舄讵期。游鱼知我意，吹沫弄清漪。
宋-虞俦-《除兵部侍郎赐带趁朝参》@幸叨持橐侍甘泉，敢意恩荣慰暮年。紫绶金章光照地，丝鞭玉勒喜朝天。儿曹莫起无鱼叹，人世难为跨鹤仙。报国无功还自愧，直须及早决归田。
宋-虞俦-《除日失步诗以自解》@双脚平生不踏空，谁教仰面看飞鸿。娱亲正要同莱子，烂醉何曾过阿戎。已分折腰营五斗，恐因折臂作三公。妻孥不用间惆怅，得失从来塞上翁。
宋-虞俦-《除日狱空唯欠租监系颇众因悉纵遣之期以开岁》@讼牒日已稀，私幸庭无留。胡不了租税，顾为此拘囚。催科迫星火，对案亦包羞。作苦念田家，岁莫得少休。羔酒会邻里，盍归与妇谋。刻期亦人耳，吾其反自修。
宋-虞俦-《除夜书怀》@吴楚乡风异，悲欢物态多。岁华惊晚暮，吾道恐蹉跎。莫唱黄鸡曲，宁为白石歌。明年六十一不醉待如何。
宋-虞俦-《触事》@制锦无工拙，迷途有是非。承符何所恃，投檄会须归。未饱豺狼欲，宁论雁鹜肥。归来羞碌碌，老去与心违。
宋-虞俦-《触事》@绿匣何烦至，黄衣尚有云。催科宁是拙，稼穑亦良勤。当念沟中瘠，难专柱后文。谁令公喜怒，雁鹜政纷纷。
宋-虞俦-《春蚕行》@今年桑叶贱如土，吴蚕戢戢多於鲁。叶底时闻健食声，树头飒飒初来雨。辛勤出火倏三眠，淮拟收功千万缕。县官何忍为茧丝，女红切勿事纂组。愚儒请遗天下衣，各使苍生有环堵。天寒岁暮田舒翁，白发霜风吹两股。
宋-虞俦-《春大阅呈郡僚》@青油谈笑坐生风，便觉湖山气象雄。霁色喜浮旌旆上，欢声争入鼓鼙中。中军合用诗书帅，上马空惭矍铄翁。横槊赋诗君等事，何妨寓目此时同。
宋-虞俦-《春大阅望郡圃齐云楼悼亡》@官事谁能了，浮生迹易陈。齐云连绿荫，和泪送青春。缓带空凝月，凭栏不见人。只应曾到处，愁极倍精神。
宋-虞俦-《春晴》@万里阴云一战收，怪生和气袭兼裘。昆山龙过初衔烛，暘谷乌飞不傍舟。曝背爬搔疑挟纩，冻躯伛偻快伸钩。老农扶杖间相过，一味丰年说不休。
宋-虞俦-《春晴》@结习已空摩诘袂，苦寒聊解拾遗裘。梅花已负先驱弩，竹叶随牵下濑舟。门外有谁惊剥啄，林间何处叫钩辀。诗人莫费雕肝贤，付与晴窗茗碗休。
宋-虞俦-《春日书怀》@吴兴太守也堪怜，十日斋厨九不烟。索漠清怀寒食夜，颠狂风雨落花天。流莺百啭还求友，化鹤重来不是仙。待得麦秋民足食，君恩万一许归田。
宋-虞俦-《春晚汉老弟不来有怀南坡》@如麻密雨不收脚，妒花恶风常打头。那无一日好天气，只有千山供客愁。垂杨未击金袅娜，隔叶倦听黄栗留。南坡是处堪欣赏，把酒还当酹我不。
宋-虞俦-《次林正甫韵》@湖山梦想阻登临，柳色门前绿未深。老去青衫谁著眼，向来白战尚寒心。浇愁可欠杯中物，遣兴聊为洛下吟。倒指启关春已暮，直须修禊继山阴。
宋-虞俦-《次韵古梅》@怪底昌园一种梅，老枝强项独迟开。伶俜鹤膝翻嫌瘦，皴皵龙鳞不受摧。羞把冰肌混桃李，故将粉面映莓苔。广平铁石心犹在，宁有诗情似玉台。
宋-虞俦-《次韵汉老弟对月满饮》@鹤发金桃母，蛾眉萼绿华。月圆香度桂，饮罢烛生花。何惜尊熔酒，能令春满家。更邀重九菊，醉里堕乌纱。
宋-虞俦-《次韵曾使君和删定鲍倅谯楼双门复旧观之作》@公家文字足搜寻，间览容陪夏日临。句里江山元自旧，笔端造化速宜今。朱扉对启雄潭府，秀气平分入泮林。青佩龙门行在望，跃鞭莫负使君心。
宋-虞俦-《次早再出》@晨起候鸡鸣，我车催发轫。列炬犯星微，衣襟蒙雾润。将迎恐后期，奔走追前进。拭面愧缁尘，垫巾怜雪鬓。吾年已如此，世态何当徇。曷不归去业，荣枯才一瞬。
宋-虞俦-《次张安国舍人读王侍郎诗有怀其人韵》@盖世声名紫府仙，平生襟袖著山川。一麾管领秋江月，千首凭陵杜曲天。畴昔风云馀感慨，归来文字带芳鲜。和韩何限惊人句，应有门人李汉编。
宋-虞俦-《道场山劝农》@粤在千峰顶，重来二月天。雨红晴尚湿，波碧远相连。旌旆行云里，楼台落照边。一犁农事起，胡不早归田。
宋-虞俦-《道中雨》@晨光欲动尚熹微，漠漠春阴未解围。雾掩前村迷酒旆，风吹寒色着征衣。功名底许妨行乐，出处年来果是非。一笑南坡归梦里，满山桃李政芳菲。
宋-虞俦-《得旨与郡归自浙东余成卿王贯之叶德还追送至》@怀抱连宵得好开，莫愁波浪与尘埃。中年已是难离别，此地何妨数往来。送我扁舟宁作远，唤人归鸟苦相催。邈然后会知何处，更欲临分把一杯。
宋-虞俦-《叠蒙林子长和章愈索愈奇未敢遽竖降旗犹能背》@诗情引上碧天高，侍史毋辞走送劳。栗里正思陶靖节，愚溪不数柳仪曹。只惭同队疎头角，莫恋樊笼损羽毛。取友如君千载士，陆机作赋岂其豪。
宋-虞俦-《丁钦夫来宰吾县几三年清德美政兹不复道二诗》@明月从来忌暗投，污渠尤忌映清沟。上书未办诛屠伯，束带何曾问督邮。袒裼直前当暴虎，善刀那见有全牛。区区三仕并三已，喜愠眉间了不留。
宋-虞俦-《丁钦夫来宰吾县几三年清德美政兹不复道二诗》@绿涨春波到白蘋，高怀宁便忆鲈莼。缘谁一笑理归棹，为我千岩访古人。已狎风波浮宦海，可能宵汉隔通津。割鸡却叹非吾事，况是劳观亦损神。
宋-虞俦-《丁未礼部贡院监门次张伯子判院韵兼简正甫判》@金门误喜缀朝班，犹自尘劳债未还。晓漏惊催门外鹄，春蚕空想管中斑。群公神遇无全目，老我旁观只汗颜。安得仙人修月斧，与君携手到中间。
宋-虞俦-《丁未礼部贡院监门次张伯子判院韵兼简正甫判》@禹凿门高竞化龙，桃花浪暖百川能。图南俱运云鹏翼，逐北谁收汗马功。锁钥仅能防宿弊，权衡正好变文风。抱关碌碌真吾事，窃喜清朝取士公。
宋-虞俦-《丁未礼部贡院监门次张伯子判院韵兼简正甫判》@槐市同登弟子员，虀盐灯火记初年。寻春紫承蚬流在，通籍金闺步武联。眼底要观新事业，笔端犹着旧山川。夜窗细话行藏处，始信于君有厚缘。
宋-虞俦-《冬至后五日夜雪复作再用韵》@灯火黄昏渐渐收，乌薪已尽典轻裘。自篘浮螘床头甕，谁脍新鲈江上舟。卧听玉霙惊淅沥，起看琼树怪联钩。多应武仲添诗兴，下笔翩翩更不休。
宋-虞俦-《冬至后五日夜雪复作再用韵》@绿野功名一战收，何如危坐拥狐裘。歌儿解咤销金帐，酒子能添药玉舟。莫为温柔寻伐斧，免劳服饵到悬钩。谁言柳絮浑相似，恼乱春风恐未休。
宋-虞俦-《冬至后五日夜雪复作再用韵》@银烛生花香雾收，中堂密坐促貂裘。羊羔儿酒浮琼斝，牛尾狸酥映玉舟。扶醉缓歌金缕曲，怕寒催下画帘钩。纷纷扰扰成何事，且斗尊前一笑休。
宋-虞俦-《冬至念母》@儿行十里程，母心千里逐。昔昔子曾子，不忍离一宿。今我独何为，旅食久辇毂。来时月中秋，坐待阳初复。薄命难推挽，阔步窘边幅。慰藉烦友朋，栖迟愧僮仆。画饼唐生相，说河严子卜。世态方奔竞，人情虑反覆。夫岂不怀归，所恶在欲速。眉寿翠涛春，洞庭霜橘熟。亦足尽亲欢，何必此微禄。
宋-虞俦-《冬至日泊舟严陵滩下》@书云瑞应协黄钟，人事天时讶许同。葭管阴阳消长际，朱幡新旧送迎中。严陵滩昔怀高节，茂苑城今愧下风。醉里不知乡国异，团圝相映酒颜红。
宋-虞俦-《冬至之二日兄弟儿侄偕过西山道院归而微雪》@忽然薄暮暗江天，冲面凉风马不前。五色书云占昨日，六花瑞雪应明年。向来水旱民何罪，此去流移天盍怜。逗晓阳乌升若木，摧颓病鹤亦蹁躚。
宋-虞俦-《读白乐天读者论坛集》@说观白傅一篇诗，长日何须一局碁。字细纵然劳眼力，理长尤是契心期。夸张歌酒浑相似，消遣穷愁亦自知。大节更思公出处，寥寥千载是吾师。
宋-虞俦-《读汉老弟中秋前一夕之诗似太凄切辄次韵勉释》@秋与诗人着意清，不平宁作候虫鸣。间愁有底能千斛，久雨终当快一晴。富贵时来何足道，英雄天亦不徒生。来宵径就姮娥约，丹桂当年种已成。
宋-虞俦-《读乐天诗戏效其體》@杖屦南坡路不赊，就中景物四时佳。春林竞秀烘迟日，雪岫初晴眩晓霞。炎夏清风横一榻，澄秋明月满千家。人生适意须行乐，况是樽前鬓未华。
宋-虞俦-《杜门绝俸呈陈倅》@家食年来叹不充，支离受粟信无功。白头慈母须微禄，青眼何人到寓公。未办杀鸡留郭泰，更能给俸助卢仝。半生画饼真堪笑，已戒奴星好送穷。
宋-虞俦-《端午日用韵》@今朝端午懒吟诗，此意儿曹莫遣知。萱草著花空有恨，菖蒲称寿永无时。远途日暮休回首，近事风传只皱眉。角黍堆盘何处奠，沉湘千古使人悲。
宋-虞俦-《二十三日被旨再往天目谢雨留数语壁间》@万山深处得重来，天目晴云未放开。尽喜山田秧{左禾右罢}稏，那愁石径湿莓苔。铁冠道士今安在，玉局仙翁去不回。唯有洞中龙应祷，果能因旱起风雷。
宋-虞俦-《俯江楼》@异乡王粲懒登楼，肠断淮山落木秋。塞上阴云空漠漠，江边艇子故悠悠。悲凉只怕闻孤雁，浩荡那堪没白鸥。莫怪楚囚频下泪，何人谈话到神州。
宋-虞俦-《赴吴兴初入境》@诏书催发太频频，千骑东来喜望尘。不为寻芳宁较晚，固应入境便颁春。风和渐觉旌旗转，野旷遥闻钲鼓新。千里嗷嗷方待哺，自惭何以慰斯民。
宋-虞俦-《赋芍药》@纷纷时世妆，争欲媚韶光。正值三春暮，能教一国狂。妖娆欺酒圣，豪丽僣花王。不料东风恶，飘零亦太忙。
宋-虞俦-《赋雪》@风紧灵犀怯镇帷，晓来白尽远山眉。石蹲错认盐形虎，地暖应知穴处狸。色混江梅无眼目，润添陇麦有膏脂。朱门酒肉嗟遗臭，蓝缕樵夫不掩肌。
宋-虞俦-《赋雪》@风回雪急巧穿帷，黄竹歌残更敛眉。燕集几家寻鹄鹭，猎围何处问狐狸。长饥政自愁黄独，高卧谁能管窃脂。赖有寒梅为老伴，也应冻减一分肌。
宋-虞俦-《巩使君劝耕汪倅有诗次韵》@小队行春簇使旌，黄童白叟递逢迎。劝耕试向何山麓，竞渡还倾极乐城。画舫骁腾喧鼓吹，红妆凝儜傍轩楹。山公归路人争看，已有丰年笑语声。
宋-虞俦-《巩使君一新社稷坛宇次汪倅韵》@岿然坛宇俯清流，须信规摹跨别州。端为苴茅崇屏翰，要知束楚贵绸缪。治聋有酒烦分馈，宰肉何人叹滞留。天欲吾公安社稷，未宜小试羡三休。
宋-虞俦-《故安国夫人挽诗》@雅趣工书画，高怀陋鼎钟。家声推两大，壼范见三从。贤得鲁侯配，荣开安国封。平生耽静胜，宸翰焕鸾龙。
宋-虞俦-《故安国夫人挽诗》@阀阅联蝉冕，台郎有凤毛。美形彤管旧，节视柏舟高。南涧夫人藻，西池阿母桃。哀荣生死是，诏墨看重褒。
宋-虞俦-《故奚公学长挽诗》@诗酒平生兴，人琴毕竟空。儒冠成晚岁，尺牍到诸公。忽叹群无鹤，谁留目送鸿。竹林家世事，清节见君同。
宋-虞俦-《观鹤》@仙格孤高老始成，临池爱刷羽毛轻。未看月下婆娑舞，且听风前嘹唳声。向人自在有真态，伴我官间无俗情。少待相将林下去，携筇更引鹿同行。
宋-虞俦-《观园夫种菜》@町畦纷接壤，灌溉细穿渠。坐待佳蔬长，应须恶草除。向来师老圃，此去遂间居。绕屋扶疎处，兼寻种树书。
宋-虞俦-《官况》@流落经年别，平安只信通。宦情元自薄，春色为谁浓。抚字愁眉上，青红醉眼中。著诗无好语，还往负筠筒。
宋-虞俦-《官况》@触手逢人怒，低头与俗同。一惭那可忍，百巧固应穷。酒有兼旬绿，花无百日红。悲欢真破甑，堕地并成空。
宋-虞俦-《过登源英济庙祈雨》@古庙出灵响，吾侪非过求。山田虽欠雨，陂水尚通沟。出郭渐无日，祈年望有秋。豚蹄真狭甚，明信或堪羞。
宋-虞俦-《过登源英济庙祈雨》@连年因旱祷丛祠，未免斯民有怨咨。拟学催科今晚矣，不能引去更何之。下田敢有百车望，好雨犹宽三日期。惭愧农家私水利，桔槔虽巧不容施。
宋-虞俦-《过西山遇雨晚晴乘凉以归》@岩前垂溜忽涓涓，疑是池龙肯看鞭。千嶂黑云才过雨，一番白水又平田。润添秔稻翻凉叶，喜入樵苏爨晚烟。马上归来闻好语，荷锄相对说丰年。
宋-虞俦-《寒食风雨呈林正甫》@不住风和雨，思归日似年。他乡寒食泪，深院落花天。午枕飞蝴蝶，春山叫杜鹃。有谁怜赵壹，肮脏倚门边。
宋-虞俦-《韩知府挽诗二首》@宦路云霄近，乡评月旦贤。不惟同里巷，曾是接官联。西浙劳裨赞，东淮适后先。向来吹送意，岂料隔重泉。
宋-虞俦-《韩知府挽诗二首》@方美朱轮贵，俄惊丹旐新。凤毛看二子，鹤发慰偏亲。甲第归无日，名园迹已陈。风流山下路，楚挽倍伤神。
宋-虞俦-《韩知合挽诗》@一品真王裔，先朝长主孙。华途声烈在，上合典刑存。闾里群知敬，朝廷愈觉尊。天胡啬之寿，莫返九原魂。
宋-虞俦-《韩知合挽诗》@容色虽严重，襟怀实坦夷。功名期自奋，趋向肯随进。翻念悬车乐，俄成易箦悲。扁舟苕霅上，此意几人知。
宋-虞俦-《汉老弟寄示雪诗倡和已成轴矣因次韵》@腊尽冰花堕渺茫，诗来爽气想清扬。润添陇麦知年熟，影浸溪梅见月将。闭户谁能呼白堕，回风却笑舞红妆。小桥梦入南城路，并辔骑驴赋短章。
宋-虞俦-《汉老弟寄示雪诗倡和已成轴矣因次韵》@衡门虽设昼常关，人在琼楼玉宇间。一笑眼青馀老桧，相看头白只高山。携壶索共梅花醉，著屐扶行竹杖斑。此兴此时吾不忘，倦飞深羡鸟知还。
宋-虞俦-《汉老弟寄示雪诗倡和已成轴矣因次韵》@飞洒羞明不肯朝，徘徊待伴未全消。将花著袂元无迹，认柳吹绵别有条。璧月半规开水面，玉龙千丈转山腰。玄冥已自呈三白，青帝何须又一飘。
宋-虞俦-《汉老弟近书云欲看文字无暇作记者证财用韵》@脱粟羹藜未厌餐，何必华屋荐金盘。风前觅句巾常岸，月下挥觞影亦单。懒拙不堪当世用，行藏留与后人看。也知妍丑初无定，马面相怜亦突栾。
宋-虞俦-《汉老弟去秋留别有明年桃李月春入马蹄轻之句》@晤言堪慰意，别语最关情。老我春还暮，思君月共明。丁宁期后会，容易即前程。命驾何妨再，闻知四體轻。
宋-虞俦-《汉老弟生朝》@风流曼倩碧云仙，惯见儿嬉寿母前。莫讶科名后馀子，要教富贵出长年。鹅黄新酿香浮甕，雁翅横秋影接天。端的姮娥消息近，南坡丹桂已开先。
宋-虞俦-《和安抚王诚之给事重九日登高诗韵》@登临兴引越山高，醉眼何曾识二豪。戏马向来夸胜饯，卧龙此去记吾曹。风前短发还羞杜，笔底新诗欲和陶。赖有蛤蜊风味在，固应居士笑卢遨。
宋-虞俦-《和安抚王诚之给事重九日登高诗韵》@秋雁初飞几点高，卧龙送目十分豪。且容司马吹纱帽，莫向参军问骑曹。饮吸百川从酩酊，诗驱万象入甄陶。菊花开日重阳是，有暇何妨更一遨。
宋-虞俦-《和安抚王诚之给事重九日登高诗韵》@眼横秦望接云高，不独诗豪酒亦豪。岂是过呼韩吏部，未应轻比汉功曹。尊空北海怀文举，菊绕东篱念老陶。只恐诏归天尺五，直须秉烛与公遨。
宋-虞俦-《和鲍倅暴雨大水之作》@坳堂方笑芥为舟，骤雨俄惊汇众流。天漏不知何处补，地卑转觉此生浮。会须击水扶摇上，政想乘风汗漫游。宦海陆沉聊尔耳，诗人休咏白蘋洲。
宋-虞俦-《和鲍倅首夏闻莺》@芳草池塘晚，垂杨院宇清。梦回初恨蝶，春去懒闻莺。翠幄何须恋，金丸恐见惊。一枝栖更稳，好去凤凰城。
宋-虞俦-《和鲍倅同汤欧二倅春日郊行》@别驾联镳喜在坰，不妨修禊继兰亭。雅知社结池莲白，况复诗成水荇青。问讯梅花才半树，渐看柳絮又浮萍。风光流转须时赏，烂醉从今莫放醒。
宋-虞俦-《和陈倅留题奉圣》@飞鸿渺天末，目送类中散。谪仙负诗狂，直欲摘星汉。白云千丈峰，金碧美且焕。忘言老瞿昙，只作空花观。轩冕傥来耳，世事亦其漫。鸾凤在赤霄，宁有就绁伴。惟馀忧国心，抚事辄悲怨。饥馑有流离，十室九不爨。上动黄屋念，每日不遑旰。公岂爱登览，微意寓篇翰。山僧遽传似，字字如珠贯。劝分岂无术，未必愧鞭算。升斗倘均惠，沟壑庶少逭。福星公恐是，畴复虞岁旱。王事敢告劳，行役春过半。鬓丝禅榻畔，纶巾时一岸。溪山得胜赏，歌舞废屡按。请颂海沂康，民谣兹可翫。
宋-虞俦-《和陈倅游石门吊瞿硎先生》@我坐南坡上，高鸿忽飞去。指点夕阳外，文脊盖其处。下有奇洞府，有道乃宜据。鹿裘坐石室，先生岂真踞。傥是我辈人，傲视非所虑。桓漫汝何为，乃欲效三顾。奸心妄窥鼎，未见神合沮。猿鹤亦汝羞，未易饮食举。伏滔不自重，且为温所遇。赞词纵云美，所耻百所慕。迩来贤别驾，物外欲轩翥。功名恐未免，溪山亦已饫。五字识岩石，千载想风驭。神交付冥漠，心契自平素。苍苔留履迹，飞花约归路。先生还一笑，晴云为披絮。
宋-虞俦-《和陈德章春日送客》@年华看鬓上，春事转头中。羯鼓催花雨，虹桥送客风。未须愁酒债，政复坐诗穷。谁识挥弦意，寥寥寄远鸿。
宋-虞俦-《和陈德章春日送客》@花柳无多事，阴晴不必天。急舂村外雨，并舍晚来烟。白堕先春手，红妆最妙年。庞翁虽不出，门巷得相连。
宋-虞俦-《和陈德章春日送客》@胜事壶觞里，韶华杖履中。歌情千里月，花信几番风。取友须三益，论文笑五穷。含含歌麦秀，庑下老梁鸿。
宋-虞俦-《和陈德章春日送客》@岁月斜川路，风流杜曲天。过墙红杏雨，低户绿杨烟。鸿秸今千里，莺花又一年。阳春惭属和，五字得珠连。
宋-虞俦-《和巩使君释奠韵》@畴昔东家一亩宫，推尊昭代比天崇。弦歌未辍文斯在，俎豆亲陪献有终。采藻载歌思泮水，浴沂行咏舞雩风。自惭谬玷诗书走，未羡诸儒舍盖公。
宋-虞俦-《和广德宋宰喜雨》@一雨丰年兆可探，全胜雪瑞白成三。偏怜令尹关心切，喜对农夫洗汗渐。秔稻秀畦欣绿润，芙蓉依水媚红酣。词源顿遣如泉涌，酒量悬知似海涵。
宋-虞俦-《和汉老弟久雨》@檐声点滴送愁频，梦雨连江遽一旬。杜老多情还动本义，坡公何事却伤神。渭城官柳难留客，巫峡行去不见人。可是蓱号工洒道，东郊淮备要迎春。
宋-虞俦-《和汉老弟立春》@吹葭六管候频频，眉寿先储酒十旬。鞭到土牛休袖手，斗回天驷已驰神。花梢彩胜翻新样，镜里朱颜只故人。生菜玉纤能细缕，大家醉赏满盘春。
宋-虞俦-《和汉老弟牛尾貍韵》@堂馈流涎玉面貍，也知臭腐出神奇。分无竹叶浮酥面，尚想梅花映雪肌。渠幸腊前能漏网，人言春后亦非时。吾侪口腹真馀事，莫倚雄豪浪赋诗。
宋-虞俦-《和汉老弟喜雪》@为瑞虽多却不宜，谁怜孤坐拨灰时。兴添竹叶蛆浮甕，瘦损梅花雀抱枝。闭户从教行迹断，裹裘犹怯暮寒欺。天工似欲还三白，冷淡家风合有诗。
宋-虞俦-《和汉老弟雪诗》@大皞行春未有闻，六花连夜舞缤纷。落梅未晓惊三弄，宿麦先秋定十分。飞上彩幡怜我老，映来书幌慰儿勤。四时代谢从来事，造物何心更策勋。
宋-虞俦-《和汉老弟雪下不聚》@剪水飞花散又收，天人袖手翠云裘。待滋宿麦须连陇，政虑流民醉覆舟。村店浪夸沽酒旆，寒窗谁上钓诗钩。玄冥岂是痴儿子，且与天工了事休。
宋-虞俦-《和汉老弟迎春》@青旂小队唤渠频，新历先看早二旬。羯鼓催花夸敏捷，舞腰回雪斗精神。燕飞欲傍钗头月，雁过才归陌上人。谁道土牛鞭不动，也能脚底散阳春。
宋-虞俦-《和姜总管归途》@城郭迎车骑，溪山展画图。归鸦翻落叶，宿雁集寒芜。酒里倾肝胆，吟边识步趋。佳人来底暮，心傒碧云苏。
宋-虞俦-《和姜总管送别》@富贵如浮云，于我初何有。转徙浙东西，仅足糊其口。去年在吴兴，民物犹未阜。赈荒事方殷，奚暇诗与酒。今年到东阳，政成不待久。邂逅遇诗仙，襟抱得细剖。切磋愧子贡，起予幸鲁叟。琮琤苍玉佩，关键黄金钮。拟学西子颦，益愧邻女丑。赓酬强追逐，要是非敌手。目短曹刘墙，气轹鲍谢囿。我如武成策，第可二三取。山泽多蛇龙，松柏无培塿。缅怀南涧老，斯人骨已朽。人事真好乖，又假苏台守。遽辞山水邦，暂缺云龙耦。酒罢雨沾裾，船开山入牖。似鹤出樊笼，如鱼脱窠臼。分袂却关情，鼓棹犹回首。长篇肯赠我，字字炳星斗。愿保岁寒心，莫愧金石友。
宋-虞俦-《和姜总管喜民间种麦》@腰镰刈晚禾，荷锄种新麦。田家竞作苦，羔豚劳岁夕。翠浪惬初怀，黄云期后穫。晴暖得天时，肥瘠随地力。賸欲观风谣，未暇履阡陌。宁唯饼饵耳，庶免鞭笞责。拟踏青州麴，酿酒邀佳客。
宋-虞俦-《和郡人汤倅中秋月》@怪底今宵眼界宽，银潢不动蘸金盘。未应天上追时好，无奈人间别样看。酒盏飘零惊鹤唳，笛声哀怨起龙蟠。经年不复南楼梦，且作三人取次欢。
宋-虞俦-《和林卿盘隐诗》@溪山千里胜，花木四时春。家酿新来熟，园收旧不贫。上都无阙事，空谷有佳人。天下滔滔者，谁能此问津。般礴五千卷，辛勤四十春。向来忧国意，肯顾在家贫。丘壑宁违性，功名恐悮人。似闻归赋后，喜气日津津。
宋-虞俦-《和林卿盘隐诗》@倘佯三径里，陶冶一家春。笔下文为富，胸中道不贫。穷通知有命，行止信非人。第恐归田计，翻成要路津。
宋-虞俦-《和林子长分赠丹桂韵》@月桂天应惜，溪堂人与清。五枝蒙折赠，双目喜增明。红药羞丹禁，彤霞避赤城。剩闻烧烛赏，有底置公荣。
宋-虞俦-《和木犀》@岩桂无人也自芳，月宫仙子道家妆。露溥仙掌三秋色，风动枝头十里香。先世栽培虽地僻，近年卜筑发天藏。后堂元有文犀贵，可但腰金照地光。
宋-虞俦-《和木犀再开》@东堂留得最高枝，向道重开果有时。仙掌露溥秋气重，山头月照晚妆宜。层层黄色眉间见，拂拂清香鼻观知。更约菊花为老伴，四难并处可无诗。
宋-虞俦-《和宁国守沈察院九月严霜十五韵》@九月十月交，卦应西北乾。少昊犹执矩，玄冥遽行权。庆元敦牂岁，夏无雨暘愆。早禾既有秋，人斯望有年。晚稻亦怀新，颖实相接连。不间东南亩，宁分左右肩。严霜忽早降，节候无馀暄。黄熟乃无日，青乾空在田。殆不如稊稗，那敢咏好坚。造物岂弃遗，繄时失后先。逐夫亟欲诉，有司不谓然。课无责之有，何异扼其咽。使君恻兴念，官租为渠蠲。作诗宽彼忧，至哉仁人言。幸甚宣城民，信乎有二天。
宋-虞俦-《和潘簿旅怀》@朔风动关塞，羁人先自知。忘情须我辈，了事岂儿痴。雁信凭谁寄，蛩吟暗自悲。遣排消底物，不饮复何为。
宋-虞俦-《和潘接伴韵》@久矣闻名忻识面，哦诗一字果何难。笔端风月窥天巧，句里冰霜饱岁寒。自昔登坛须老将，只今握节愧粗官。相逢忽有新篇赠，病眼摩挲得细看。
宋-虞俦-《和七月初五日夜得雨》@一尊情话向南荣，好雨知时盆样倾。且喜黍苗饶岁事，莫愁梧竹作秋声。檐花夜永灯前落，池草诗成梦里惊。端的对床寻旧约，韦郎曾赋五言城。
宋-虞俦-《和劝农诗》@世故偶夷险，吾行无介通。谁为青眼旧，人想翠眉浓。风雨花时过，溪山酒圣中。何时莲荡里，共把碧弯筒。
宋-虞俦-《和劝农诗》@节物常流转，人情作异同。颇期千载后，宁忍一朝穷。隔叶饶晴哢，游丝罥堕红。老春何足恨，结习本来空。
宋-虞俦-《和人木犀》@月娥一笑抵千金，玉粟枝头点缀深。莫怪谪仙犹未赏，却因犬子喜相寻。溥溥白露新秋色，楚楚黄裳翠雨襟。高兴已辜红袖饮，何心相伴白头吟。
宋-虞俦-《和绍兴钱参政贡院落成》@能为君王猎隽英，区区循吏笑西京。忽看广厦千间辟，蚤觉先春万木荣。有客囊中来露颖，何人垄上去傭耕。知公造化无遗物，咫尺龙门雷电生。
宋-虞俦-《和沈祭酒韵》@诗思花前发，春光眼底来。一区聊自适，三径为谁开。圣主方求旧，清时况急才。凤池波自暖，鸥鹭勿多猜。
宋-虞俦-《和使君巩大监秋阅》@金钲鼙鼓肃秋声，画戟油幢照座明。千骑夹营横槊气，六花簇队焕新晴。雍容坛上看儒将，潦倒尊前愧老兵。横槊赋诗豪杰事，澄江休数谢宣城。
宋-虞俦-《和宋宰立春雨》@怪生淑气静氛埃，知是东君一笑开。膏雨任能滋宿麦，香风先已上寒梅。交情太薄莺犹懒，远信难凭雁却回。闻道君家春最胜，十分眉妩画章台。
宋-虞俦-《和宋宰立春雨》@镜里朱颜一寸埃，感时怀抱向谁开。典衣饾饤盘心菜，贳酒留连眼底梅。三月莺花劳问讯，几家幡胜带能回。新来不作温柔梦，有底诗情似玉台。
宋-虞俦-《和孙尉登空翠堂鼓琴酌茗有怀怜令二首》@楼畔晴岚翠拂空，天教我辈一尊同。只愁杨柳归来绿，却叹桃花去后红。春事又还觞咏里，人生正堕别离中。不堪搔首东南望，独立惊风叹断鸿。
宋-虞俦-《和孙尉登空翠堂鼓琴酌茗有怀怜令二首》@花满芳洲月满楼，留连从事到青州。巧分茗碗消磨睡，静拂琴徽断送愁。寒食烟花知有几，上元灯火恰才收。冷官已办江头费，烂醉春风典破裘。
宋-虞俦-《和太守》@岂弟循良守，功成意益谦。寻求七字律，想见一生廉。活火烹茶蕊，消愁媚酒帘。南楼月华好，吹笛指须纤。
宋-虞俦-《和探菊南坡》@春来自分菊成坡，秋晚何妨日一过。喜色忽看眉上见，霜华应向掌中多。一枝须索蚁浮甕，三径从教雀可罗。坡下有泉唯可饮，西风吹鬓未应皤。
宋-虞俦-《和汤倅春雪》@雪瑞元来竟不空，丰年消息喜潜通。故怜梅老扶衰白，未放桃夭嫁小红。夜动檐花犹带雨，晴看陇麦待摇风。强颜追逐新年事，倍费天人剪水工。
宋-虞俦-《和汤倅留别》@官冷门前可设罗，高轩多谢肯相过。别离渐近那堪说，觞咏从今莫厌多。风月平分聊尔耳，云霄咫尺奈君何。汉庭行且迎枚乘，南浦从教恨绿波。
宋-虞俦-《和汤倅梅花韵》@玉奴端不负花期，乞得东皇一笑归。淡扫娥眉怜虢国，半匀妆面妒徐妃。有情立马留新恨，无赖啼禽送落晖。金铉政须和鼎实，莫嫌笛里浪惊飞。
宋-虞俦-《和汤倅七夕》@目断银河婉娈期，彩云香雾转馡馡。天孙无赖能专巧，世俗由来亦妄祈。穉子唤人占蟢网，老妻怜我泣牛衣。客星若就群肛平卜，更问金穰与木饥。
宋-虞俦-《和陶学长雪诗》@寒侵病骨笑支离，炉拨通红小放围。风运六花侵几席，云移万杵碎琼玑。从渠穷巷回车辙，休羡朱门点舞衣。造物想怜为学苦，分光先许到书帷。
宋-虞俦-《和万舍人折赠蜡梅韵》@问讯江梅意未回，少林横出不知裁。争先赖有园夫报，折赠空惊驿使来。疎影暗香宁是伴，蜡言栀貌未须媒。主人闻说归朝近，且趁眉间喜色开。
宋-虞俦-《和万舍人折赠蜡梅韵》@蜡缀枝头春来回，缃罗休用剪刀裁。直须浮蚁相携去，应有游蜂错认来。晕紫檀心真似假，娇黄妆额自能媒。年来世味浑如此，嚼蕊吹香一笑开。
宋-虞俦-《和万舍人折赠蜡梅韵》@步绕名园日几回，司花着意巧能裁。影疎雅称灯笼映，香细疑从酒面来。破白江梅羞月妒，黏红仙杏待春媒。何如新样龙山种，却在京都占早开。
宋-虞俦-《和万元亨舍人送芡实》@吴兴鱼稻乡，来视刺史印。适丁饥馑后，仓廪无馀蕴。当馈下不嚥，宁望馔中雋。年来稻如云，便觉摇其吻。丰年百物熟，天意毋宁靳。郡候有佳惠，芡实粲光润。东山愿不违，南荡居其近。此物旧知名，采撷手自引。剖蚌讶珠还，泣蛟疑泪迸。软温新剥肉，饤饾初尝醖。遗我水之滨，此意君其问。
宋-虞俦-《和汪倅》@城头杖屦恣延缘，终日看山也自贤。浮蚁酿来堪把盏，飞鸿送尽且挥弦。卷残帘幕千家雨，倚遍阑干四角天。渭北江东何处是，谪仙诗兴政飘然。
宋-虞俦-《和王诚之群圃胜集》@何人浪说四难并，此地追随眼更清。飞盖数移红步幛，肩舆稳度翠围屏。春回觞咏频频举，风度笙歌处处听。昼短夜长公莫恨，当家故事有兰亭。
宋-虞俦-《和王天任喜雪》@姑射之山果何如，往者吾言闻接舆。肌肤冰雪能绰约，是中知有神人居。神凝自使年穀熟，况有疵疠烦驱除。乘云四海聊戏剧，磅礴万物同惨舒。至哉河汉已无极，俗士区区穷尾闾。
宋-虞俦-《和王天任喜雪》@我家四壁真相如，晨兴欲出无车舆。独骑瘦马南坡下，阆风十二仙人居。书生一朝忽富贵，瑶林琼树环玉除。梅花失喜为三白，一枝放我眉冰舒。春风醉眼红绿乱，尔时独醒如三闾。
宋-虞俦-《和闻杜鹃》@万里归飞怪底迟，岂缘鸟道险而奇。尚怀旧国初来日，偏恨群芳欲尽时。回首暮山宁久住，论心残月漫相知。何人远道长为客，为尔声声劳梦思。
宋-虞俦-《和闻莺》@度柳穿花故故迟，黄金新刷羽毛奇。惊回午梦花梢日，啼破春愁柳絮时。老去上林空好语，向来幽谷有谁知。纷纷云雨成翻覆，求友唯君慰我思。
宋-虞俦-《和吴守赋秋阅之什》@秋郊小队暂徘徊，谁信儒门出将才。千骑控弦吴月满，一声鸣角楚天开。赋诗已是夸横槊，看剑何妨更引杯。收取中原报明主，凌烟事业正相催。
宋-虞俦-《和杨仲才归途秋郊即事》@马上西风着面凉，翩翩乌帽更低昂。晚晴是处鸦声喜，秋熟连阡禾穗香。穉子候门应自语，征夫指路未渠忙。歇鞍野店谁为伴，自买村醪一举觞。
宋-虞俦-《和俞孚仲游南坡》@列岫峥嵘栋宇连，平栏曲砌俯氓廛。坐谈风月三千里，直傍云烟咫尺天。栗里尚怀陶靖节，竹林还想杜樊川。冷官幸有田园乐，笑谢苏公乞酒钱。
宋-虞俦-《和俞孚仲游南坡》@平昔相期汗漫游，杖藜还肯访林丘。君来便觉客不恶，我醉无言山自幽。柏子乍燃香拂袖，酷奴初试雪浮瓯。慈亲眉寿间居好，谁道周南叹滞留。
宋-虞俦-《和郁簿》@先生雅意在垂虹，底事鸾栖枳棘中。几欲上书排北阙，却应举扇障西风。官清高枕梦魂好，兴动长吟诗句工。琐琐升沉何足道，只凭心地与天通。
宋-虞俦-《和郁簿述怀古风》@莫笑当年韩与侯，钓鱼温水垂纤钩。鸢肩自是腾上速，安用常何荐马周。先生直气摩星斗，肯来州县某低头。莅官姑欲行所学，一猿未足胜众猴。平生一介重取与，邈祝不义如云浮。同舍傥金初何有，从者窃屦还言否。古井新来亦波浪，夷途强指如山丘。毁言中人以疑似，心苟无瑕何足尤。虽然铄金忌家口，此语不妄闻诸邹。谁知三月未得禄，长饥日典鹔鹴裘。不和颜公乞米帖，吟诗肝肾愁镌锼。诗成险语破鬼胆，我惭属和真蛮讴。愿须暇日荐所有，君方有行宁少留。何妨暂驾扬州鹤，犹胜他人万斛舟。
宋-虞俦-《和耘老弟得铜龟韵》@神龟又复化顽铜，块处潭心智莫穷。岂悔刳肠游梦里，还羞曳尾向涂中。波摇金色连山亦，星动瑶光彻夜红。网送吾家占瑞应，向来左顾与今同。
宋-虞俦-《和耘老弟冬夜闻雨有怀》@蒲团睡思欲蒙蒙，珍重贤人酒一中。夜静喜听悬霤雨，寒多更怯战窗风。檐花细落浑疑梦，诗句频催政未工。雪拥红炉愁不寐，此时怀抱想君同。
宋-虞俦-《和耘老弟木犀诗韵且督汉老弟同赋》@团饼秋光入好枝，一天风露最清时。管窥豹雾岩前隐，杯泛鹅黄月下宜。子落谁赓沧海咏，丛生应有小山知。惠连更喜姮娥近，底事观书却废诗。
宋-虞俦-《和耘老弟南坡芙蓉》@簇簇坡头锦绣丛，几番消息问来鸿。素商未遣先惊绿，青女何妨更染红。向日壅培曾覆篑，有时灌溉亦连筒。年来羁宦成离索，却欠看花一醉同。
宋-虞俦-《和耘老弟庆太安人恩封》@天上恩荣逮我亲，日边消息趁蕤宾。光生花诰宜多寿，喜动莱衣别有春。须信庆源能衮衮，故教乐事愈频频。明年不但郊封止，八秩重看宠渥新。
宋-虞俦-《和耘老弟喜雪》@天怜好景付君收，一笑春生紫绮裘。赋就兔园争授简，酒酣鲸海快吞舟。怪来柳絮穿帘额，舞上花裀衬袜钩。画饼丰年赊一醉，腊前三白讵应休。
宋-虞俦-《和张伯子韵》@士流竞弹冠，州牧纷劝驾。器识在所先，文艺乃其亚。朅来同抱关，因得奉馀暇。软语杂嘲谑，小酌见蕴藉。官禁不通风，门键那容罅。豹斑纵未窥，鲸背几思跨。君来怪已三，我到嗟方乍。前头万木春，当户三星夜。弃甲勿复来，背城宁一借。新诗抵骊珠，归橐何妨诧。
宋-虞俦-《和张簿南坡》@春风吹水生碧鳞，南坡花事日日新。水流花出人间去，应有桃源迷路人。四围山绝染黛绿，夹道柳丝摇麴尘。碧桃和露真含笑，海棠过雨犹横陈。蜜脾未满蜂子闹，麦穗欲齐媒雉驯。满堂金玉空为尔，不博班衣膝下春。我今家居奉慈母，长年直欲齐大椿。每当淑景恣游览，白藤肩舆敷锦茵。华发映花更萧爽，朱颜得酒能精神。授柑政类潘骑省，举觞敢望周伯仁。仙家日月虽不老，人生行乐须及辰。张侯故是名家子，万里碧云看致身。朅来吾县鸾栖棘，少年得禄说及亲。洛滨侍从追前躅，喜君有此与我均。花间不用锦步障，莺蝶近前郡勿嗔。双瓶姑饷千日寿，待戒园夫休厌频。
宋-虞俦-《和张文潜有所叹韵》@老骥困盐车，四足若有绊。莺鸠抢榆枋，控地不能远。我本田家子，释耒事游宦。少壮耻干请，老大谁推挽。抚字亦徒劳，催科宁趣办。於心傥无愧，此首何妨挽。财由政事足，轲也岂好辩。苟得而富贵，孰若甘贫贱。
宋-虞俦-《和中本留题照石诗》@故人别来知几年，怪我相逢须鬓白。看镜功名不用频，苍苔遍教留行迹。蚤知宇定发天光，未闻终日介如石。此理昭然何足疑，来诗并遣镌崖壁。
宋-虞俦-《和主簿喜雨二首》@龙眠熟处雷呼醒，蚁战酣时雨趁来。凉入稻云青漠漠，润添田水白皑皑。但期家给皆红腐，莫管庭空长绿苔。老令催科知自拙，推挤不法谓何哉。
宋-虞俦-《和主簿喜雨二首》@年来事事与心违，墨绶尘劳莫我知，慷慨归田虽有赋，殷勤喜雨漫赓诗。谁怜饭颗山头瘦，却想松江水面肥。一笑桑榆收已暮，向来膏润太逾时。
宋-虞俦-《和主簿主伯伦喜雨》@电帜摇摇眩目光，雷车殷殷讶空肠。咄嗟有底和峰雨，珍重无多一瓣香。秔稻气苏南亩喜，芭蕉声到北窗凉。恭惟英济纲维是，并遣炎官理去艎。
宋-虞俦-《和子长县尉林同年立春后十日风雪大作访客不》@一束乌薪抵百金，外间风雪政愁阴。履穿东郭先生病，梅老西湖处士吟。青帝未教春满目，玄冥还有岁寒心。蹇驴不踏长安道，恐落泥涂迹愈深。
宋-虞俦-《和总管姜知阁》@五笔梅山漫不休，诗筒倏寄置书邮。分符我亦惭铜虎，问俗人谁忍佩牛。已洗圜扉亡久系，更教彩棒息群偷。年来况是催科拙，聚敛平生笑冉求。
宋-虞俦-《虎丘劝农》@春事三分破二分，山郊劝相岂虚文。通宵已过台前雨，破晓谁耕陇上云。士女携壶方杂还，老癃扶杖亦欢欣。迂疎为郡浑无补，只把丰年答圣君。
宋-虞俦-《虎丘劝农》@风月联翩别驾分，双凫飞舄总能文。苔痕点绿山头石，花影浮红水面云。一舸鸱夷聊尔尔，千岩啼鸟自欣欣。徘徊斗粟归田缓，堪笑痴顽老使君。
宋-虞俦-《护客高邮道中舟中读简斋十月诗因和其韵》@莫莫休休兴已阑，满头尘土更弹冠。雁从北到传书易，淮界中流遣恨难。蓬底吟哦诗有味，胸中磊磈酒无欢。故人莫枉绨袍意，范叔犹能忍一寒。
宋-虞俦-《淮西赵漕子固挽诗》@疏搞廷臣右，经传弟子行。江淮归德政，蛮貊诵文章。世路风波恶，仙家日月长。西林曾有约，楚挽莫凄凉。
宋-虞俦-《淮西赵漕子固挽诗》@西帅予曾忝，无何马首东。计台初不远，交篆竟成空。夜壑移舟半，淮山落木中。堂堂宁复见，丹旐猎霜风。
宋-虞俦-《黄仲本自浙西漕幕得倅临安暂往寓居德清遽然》@外台宾幕始知名，见说君王念老成。此去监州真有命，向来相国讵忘情。吾侪老矣难为别，世路悠然莫计程。强说从来还信否，一篙春水片帆轻。
宋-虞俦-《徽州织溪县六月二十五日迎汪王於县厅祈雨未》@何须祷旱必桑林，试扣丛祠丐一临。再拜炉烟方裛裛，四周云气已骎骎。田龟向去亡凶兆，垤鹳新来有好音。多谢神灵怜老令，肯倾膏泽慰民心。
宋-虞俦-《回程泗州道中》@淮北燕南昔混同，相望却恨马牛风。往来未省谁为伴，言语从来自不通。百岁遗民悉绪外，数声羌笛梦魂中。径须争渡长淮去，三月烟尘一洗空。
宋-虞俦-《即事》@夺得饥民鬼手中，误恩增秩敢言功。颇闻有意徵黄霸，却坐无书遗子公。莫我愁眉劳抚字，从渠醉眼乱青红。床头况有韦编在，消长何妨以数穷。
宋-虞俦-《即事》@天末孤鸿远，园荒一径深。畦蔬供小摘，家酿慰孤斟。斋日浑无事，春天故作阴。濬池兼插柳，取次见吾心。
宋-虞俦-《即事》@光阴老去漫匆匆，千骑南来岁又穷。竹瘦固应留晚节，梅开宁亦待春风。青冥蹭蹬何关我，白发飘萧恐未翁。毕竟田园归去好，暮云回首自江东。
宋-虞俦-《即事》@问讯莺犹懒，寻芳花较迟。忽惊雷送雨，渐喜水平池。窃禄惭无补，归耕未有期。春工谁道巧，不染鬓成丝。
宋-虞俦-《即事》@已是春光晚，那堪雨气昏。数茎惊白发，万感集清樽。才力须时展，功名有命存。眼前何足校，一笑任乾坤。
宋-虞俦-《即事》@归来世一任浮沉，车马萧条门巷深。一榻容身无妄想，两餐度日少关心。园收佳实随时荐，甕有新篘待月斟。老觉间居浑有味，不须荣宦说駸駸。
宋-虞俦-《即事》@春工投老日駸駸，阅遍芳菲又绿阴。不复椅梧倾宿凤，几番淮海变鸣禽。太阿自抚为知己，焦尾谁弹莫赏音。高下风花何足问，向来出处固无心。
宋-虞俦-《即事》@酷吏人同疾，流民天亦怜。麦登收两倍，蚕好得三眠。况是宽征赋，那忧有俗缘。眼前百事好，买酒答丰年。
宋-虞俦-《寄同年林子长郎中》@功名虽结少年场，看镜空惊两鬓苍。我已青冥甘蹭蹬，君今列宿倍辉光。寸心只自怀三径，尺素何妨枉一行。多谢南宫故人报，日边消息想能详。
宋-虞俦-《家书送白额因赋》@虎踞南山孰敢樵，盗渠名字却深逃。谁能雪里穷三窟，缚送尊前慰老饕。试唤玉纤揎碧袖，笑看霜片落金刀。族庖堪恨无风味，红晕蒸花更藉糟。
宋-虞俦-《甲寅十一月朔旦冬至适值先妣太夫人服阕从吉》@黄鸡催晓破霜天，起整冠裳拜影前。又见刺文添一線，谁知泣血已三年。蟠桃海上今应熟，双橘怀中只自怜。未必儿童知此恨，彩衣依旧戏蹁跹。
宋-虞俦-《甲寅十一月朔旦冬至适值先妣太夫人服阕从吉》@维摩应待散花天，无复称觞寿母前。从隔蓬壶三万里，尚期华表一千年。弟兄黄发三人在，故旧青云众目怜。自愧阿奴真碌碌，不妨鉴井又蹁跹。
宋-虞俦-《驾御带欲载糯米入城先以诗叙情因次韵只此便》@种术诗人也未穷，百篇欲就醉颜红。却思白堕相逢晚，不分青铜一笑空。卧甕更须防吏部，抱琴应不问新丰。何当乞与青田核，圣处时时任一中。
宋-虞俦-《监学同舍饯南康新使君黄雍文分韵》@人生五马古云乐，今君此行殊不恶。君才自是瑚琏器，十载声华满台阁。胡为忽厌东华尘，一麾要把江之滨。闻道丰登少公事，姑与匡庐作主人。到郡莫辞讥屡费，政恐朝来多爽气。山中向有读书人，为问归来头白未。
宋-虞俦-《简萧东夫》@向来一瓣为南丰，纵使能诗也坐穷。千里望中同夜月，五言城里带春风。人言止酒今直止，君自中书岂不中。莫道天工全愦愦，满头白发亦何公。
宋-虞俦-《简友人》@按剑何由骇夜光，险心真复易羊肠。未能种橘千奴足，且欲滋兰九畹香。人哦满前多汩没，玉人在侧独清凉。夜来忽有家出梦，便向清溪欲舣艎。
宋-虞俦-《将至富阳》@宦路初无定，吾行有底忙。江清针不聚，天远雁南翔。整棹须平进，回澜亦太狂。平生湖海意，何梦到凝香。
宋-虞俦-《将至天目登高岭》@天近初凝目，云横便蹑梯。前瞻千嶂列，回首一川低。雨过黄梅尽，风来翠剡齐。灵源穷不到，晴昼挂虹霓。
宋-虞俦-《讲稿公妓饮问政堂有诮予不来者借韵呈司户同》@广文官舍自萧然，好事何人与酒钱。惯伴诸生甘寂寞，倦从狷子醉妖妍。静挥绿绮心逾适，渴饮门冬手自煎。畴昔东山怀雅尚，未须轻鄙笑臞仙。
宋-虞俦-《讲稿公妓饮问政堂有诮予不来者借韵呈司户同》@生涯冷淡我胡然，客里空囊愧疚一钱。已负酒杯同笑语。强排诗句斗清妍。官间只起樊笼叹，内热真犹膏火煎。试问聚蚊成一饷，何如高枕梦游仙。
宋-虞俦-《讲稿公妓饮问政堂有诮予不来者借韵呈司户同》@几日斋厨愧索然，信君高会拚金钱。迩来此乐城中少，况有今宵座上妍。连放酒杯浮潋滟，须防更漏解催煎。闭门独坐何由羡，漫搅枯肠赋八仙。
宋-虞俦-《讲稿公妓饮问政堂有诮予不来者借韵呈司户同》@孤游冷宦叹徒然，安得通神十万钱。南北阮家何似富，东西施子廻争妍。歌筵怜我应无分，诗债忧君苦太煎。却忆金明年少事，春风得意醉群仙。
宋-虞俦-《讲稿公妓饮问政堂有诮予不来者借韵呈司户同》@东家谁念我累然，惭愧何曾十万钱。病骨那禁三伏热，长眉空负十分妍。睡凉喜有青奴伴，药瞑频呼赤脚煎。阁束箪瓢缘少味，非关辟穀要求仙。
宋-虞俦-《交韵汉老弟假山》@庭空吏散无公事，一枕清风供午睡。列仙之陬渺何许，化蝶翩翩可坐致。梦中意行不识路，神前那有车乘坠。立壁延缘萝蔓绿，滑径行视莓苔翠。南游忽到九疑峰，竹痕班班湘娥泪。箫韶声断苍梧云，石上虚馀千古意。回镳斜经少昊墟，阆风县圃穷幽邃。昆仑铜柱高隐天，河流九曲东南被。高掌远蹠得我惊，二华巨灵留贔屭。三拓却转问勾芒，首冠连鳌谁所置。蓬莱浪自弱水隔，挽仰之间兴已寄。传闻有枣大如瓜，一笑安期方指示。恶风骤起吹船回，未悟此身在平地。咚咚衙鼓忽惊觉，起业恰见群儿戏。叠石亭前作假山，列嶂层峰生诡异。有如中怒互拏攫，或似画眉相妩媚。神獒狮子岂其朋，伏虎卧驼非若类。珠屏九折地不惜，西柱一峰天所弃。眼中乍见已堪赏，梦里曾游俱可志。连筒灌水瀑泉飞，薄岸临坻盘石岿。瓦盘拳石养菖蒲，小有仇池今见二。乃知仙境只人间，跬步不移千里至。向来封国在槐枝，我今此梦真相似。要知万事孰非梦，何物世间能久嗜。有人夜半欲移舟，读我此诗宁不愧。
宋-虞俦-《脚婆子》@此姥原无姑与嗔，平生气类竹夫人。蛾眉渐遣温柔梦，鸱腹犹疑见在身。包裹形模才一衲，薰蒸汤沸稳相亲。承恩脚底非由貌，启沃怜侬夜夜新。
宋-虞俦-《脚婆子》@百沸催汤沃，孤灯迫睡昏。复皤馀家涨，足蹜但鸱蹲。一衲包缠密，重衾底里温。穷冬为老伴，永夜得深论。
宋-虞俦-《脚婆子》@着瓦霜威重，侵窗月色昏。相依纸帐梦，犹胜火炉蹲。伸脚三更稳，回头一笑温。温柔非老事，付与少年论。
宋-虞俦-《九日南坡兄弟同集》@曳杖携壶意颇长，了无风雨破重阳。团栾饤座橙方绿，蓓蕾扶篱菊未黄。醉里茱萸须遍插，尊前鸿雁政成行。持杯快嚼夸强健，只恨双螯未著霜。
宋-虞俦-《九日雨》@满城风雨不禁秋，宁是先生懒出游。采菊未成三径约，看囊尚有一钱留。催租有底关诗思，落帽何妨付酒舟。今岁重阳还是客，湖山信美岂吾州。
宋-虞俦-《九月八日游报本寺》@诗翁怀抱十分秋，探借重阳作胜游。莲社政须陶靖节，竹林未羡阮陈留。逢僧应说无生话，顾我何如不击舟。明日黄花须斗酒，莫将容易换凉州。
宋-虞俦-《久不得广文俞同年书颇闻病瘧小诗往问讯》@问讯俞夫子，兼旬不寄书。官居还独冷，體力复何如。药石宁须尔，炎凉一任渠。诗能驱瘧鬼，下笔莫踌蹰。
宋-虞俦-《久雨》@秋到天公日日阴，林间厌听鹁鸠鸣。向来南亩频忧旱，此去西成只欠晴。檐有漏痕看菌出，径无行迹认苔生。夜窗细诵秋阳赋，才谢坡仙和不成。
宋-虞俦-《拒霜》@纤枝绿叶竞成丛，谁障西来落木风。霞散缠头千丈绮，春回醉面一番红。伶俜欲嫁还羞晚，梳洗随宜不爱工。况是秋高花已少，对花莫放酒杯空。
宋-虞俦-《剧暑出局径归打睡逾月不奉正甫谈绪且顿寒诗》@早归伏日莫踌躇，昼寝众教笑宰予。奠枕清风招我老，揽衣阅月向人疎。宁无酒共公荣饮，亦有诗成阿买书。须待雨凉寻旧约，只今旱火况焚如。
宋-虞俦-《据案偶得数语录呈簿尉》@昔年官冷欲无毡，制锦如今又不然。老去几遭官长骂，书来却有故人怜。敢期翠羽还池上，渐喜黄衣减目前。欲学催科无奈拙，直须天假一农年。
宋-虞俦-《绝市无糯旋挼青穗日熬以酿戏成》@种秫无多望岁穰，无功何日果还乡。尚无彭泽五十亩，安得谪仙三万场。挼穗昔闻今始见，拨醅未熟且先尝。今年太岁还非酉，惭愧邻家仅得浆。
宋-虞俦-《苦雨》@经时梅熟雨翻盆，老我无聊正杜门。日焙衣巾留白醭，年侵腰脚倦黄昏。扫除云雾风无力，点滴轩楹漏有痕。入市乘船虽未验，溪流已涨几番浑。
宋-虞俦-《蜡梅》@龙麝浓薰总不宜，幽香细细忽闻时。蜜脾悬磬无馀味，鹤膝横陈有老枝。玉蕊檀心还得似，蜡言栀貌有谁欺。却疑不是人间物，三嗅殷勤与赋诗。
宋-虞俦-《蜡梅》@冰霜元不与花宜，颇怪梅花亦后时。庾岭别来无驿使，少林忽见有横枝。花工真幻知谁办，诗老题评岂我欺。世味饱谙浑似蜡，对花不饮漫赓诗。
宋-虞俦-《离都下》@经年不踏软红尘，偶入修门中事新。本为湖山寻旧约，却愁风雨送行人。多情黄菊空搔首，无伴芳醪可入唇。今岁重阳殊草草，南陂归梦夜来频。
宋-虞俦-《李参政挽诗》@望重三朝旧，年过八秩希。股肱康帝室，羽翼傅储闱。北阙恩虽厚，东山愿岂违。苍生犹有恨，不见衮衣归。
宋-虞俦-《李参政挽诗》@廊庙推良弼，屏藩纪吏师。三孤崇恤典，公座有佳儿。风节萧长倩，诗篇杜拾遗。倏骑箕尾去，名共列星垂。
宋-虞俦-《李参政挽诗》@末路怀前辈，分符记旧临。吴兴惭薤本，宝婺仰棠阴。骥子尝倾盖，龙门亦整襟。无繇陪执绋，楚挽寄哀音。
宋-虞俦-《立春日雪》@古候农祥恰正晨，一天遽有散花人。飘扬柳絮犹疑早，点缀梅花欲乱真。但爱千峰如立鹄，谁怜百结有悬鹑。玄冥珍重丰年意，分付东皇作好春。
宋-虞俦-《连日大雪独坐有感》@低唱谁家帐缕金，何如短棹泛山阴。天边雁断无留影，泓下龙寒亦懒吟。着柳便随风作态，欺梅除有月知心。晴光却喜前村动，春事从今日日深。
宋-虞俦-《连日大雪独坐有感》@呼得苍头数橐金，旋沽村酒过墙阴。焦琴不鼓知音断，冻笔频呵作意吟。扰扰漫天空眩目，看看出日为寒心。凭君试向江边问，又涨晴波几尺深。
宋-虞俦-《连日祷雨犹未应也数语漫述皇恐之意呈簿尉》@谁令旱魃逞神奸，怅望西畴一雨悭。日永六龙方缓辔，天高九虎政当关。不论赋入令难办，见说流移昔未还。地上小臣真虮蝨，祷祈无效只惭颜。
宋-虞俦-《连日祷雨犹未应也数语漫述皇恐之意呈簿尉》@小儿曼倩儘狂奸，试掉雷车与破悭。慰我农民须早计，怜渠岁事颇相关。斋盂并日浑忘味，诗债如山只欠还。谢令冥顽推不去世，毫丝无补亦胡颜。
宋-虞俦-《两日绝市无肉举家不免蔬食因书数语》@市无晨饮助加餐，空愧先生芷蓿盘。尚有园人供菜把，漫劳穉子写牌单。俸钱先自无多了，宾客从来不惯看。已誓长斋依绣佛，妻孥休怪瘦栾栾。
宋-虞俦-《两日绝市无肉举家不免蔬食因书数语》@山园秀色故堪餐，明月批来白玉盘。小县经年常乏俸，颓墙过午尚悬单。妇兴举案齐眉叹，婢媿添薪墨腕看。无肉纵令人解瘦，却宜相对碧檀栾。
宋-虞俦-《两日绝市无肉举家不免蔬食因书数语》@怪生食指动晨餐，拗项蒸毛忽满盘。总为饥驱嗟我老，未能饱死笑人单。不除豪气杯中兴，空有功名镜里看。菽水虽贫归去好，白头慈母要团栾。
宋-虞俦-《林正甫察院出示送刘德修都运殿院诗并德修和》@吾道艰难孰使然，忧来真欲问诸天。方看骢马避桓典，遽为虾蟆赋玉川。去国身轻宁絜絜，爱君意在故卷卷。瞿塘滟滪风波恶，百丈孤骞上濑船。
宋-虞俦-《林正甫察院出示送刘德修都运殿院诗并德修和》@弹劾生风笔有神，天教末路得相亲。从来名下无虚士，今见朝端第一人。销印不知谁发难，投珠那得谓无因。何妨弭节潼江上，我亦归欤伴隐沦。
宋-虞俦-《林正甫举似所和双丫岩诗且索同赋》@君不见罗敷采桑城南路，不肯轻为使君妇。又不见银钗垂颈负薪归，四十未嫁夔州女。双丫何自老山中，当年岂羡西邻富。花前啼鸟春不知，水里姮娥夜相顾。宁为山头望夫石，傥有飞鸿传尺素。莫学巫山十二峰，为云为雨朝还暮。老奴玉镜谁自料，阿娇金屋知何所。明珠节妇浪悲吟，罗袜洛神空有赋，蛾眉入宫须见妒。
宋-虞俦-《林正甫寺簿举似所和判院徐册年咏所居诗且俾》@二妙诗情仆命骚，驱万象入甄陶。三休亭上频回首，八节滩中稳着篙。巢幕只应怜乳燕，戴山谁复笑灵鳌。也知廊庙须公等，宁羡华堂数仞高。
宋-虞俦-《林正甫与子中春并命为御史正甫按刑浙东道别》@乌台当日选名流，佥谓君才与我优。公议略伸君便去，上恩未报我宁留。自怜秦缓难为疾，岂意良霄尚有莸。况是亲年当喜惧，欲将归计问扁舟。
宋-虞俦-《林正甫与子中春并命为御史正甫按刑浙东道别》@衔命宫陵偶一回，山阴道上得徘徊。溟鹏好在思抟击，乘雁何尝计去来。万壑千岩况秋色，明珠白璧更尘埃。相逢未稳还为别，一段诗愁费剪裁。
宋-虞俦-《林子长见访泊舟姑苏台下有诗因次其韵》@怀人玉树向风前，明月中秋动隔年。胜处杯中忘尔汝，几回纸上落云烟。已能命驾来吴苑，未许回舟指霅川。顾我从来无此客，渔蓑那得恋江边。
宋-虞俦-《林子长见示悼鹤之诗若不能释然者因次韵以广》@君家青田姿，见之毛骨寒。方当秋露警，遽迫夏景残。年来纵饮啄，意外失防闲。谁欤不具眼，死之于汝安。竹林有馀荫，荷塘岂不宽。正坐出门误，宁虞行路难。因思出处理，士君子惟艰。方其穷居时，孤进无还丹。山林欲长往，钟鼎夫岂悭。一朝陇书至，倏若登天翰。肉食无远谋，伐檀讥素餐。失身坠戮辱，无乃佞与奸。逐兔牵黄犬，东门那得还。竟死咸阳市，恸哭何辛酸。丹涂布衣愿，恨不蒯与菅。富贵履危机，怅望扶摇抟。世事亦堕甑，天理真循环。向来京口铭，俯仰成悲欢。世无薛公笔，想像付永叹。
宋-虞俦-《林子中知府挽诗》@彩棒初行志，华途蚤策勋。旋闻凫舄召，径有虎符分。叹息谁为党，推求误到君。天公还愦愦，玉石竟俱焚。
宋-虞俦-《林子中知府挽诗》@畴昔因难弟，夤缘幸识君。宦途俱别日，苕水再披云。劳苦惊多病，悲凉惜离群。斗金峰下路，铎挽不堪闻。
宋-虞俦-《临安泛舟》@雨送行人上短篷，东君更借一帆风。桃源春水半稿稳，锦谷清溪几曲通。远岫天边凝晚碧，夕阳波面泛微红。舟行又胜山行好，两岸芳菲一顾中。
宋-虞俦-《六月请俸张簿摄邑止支其半因却还之》@间居须薄俸，未足保妻孥。州县真徒尔，儿曹敢料吾。挥金怜橐在，储粟笑瓶无。敝褐犹堪典，新凉要一壶。
宋-虞俦-《龙池祷雨》@御府金奁出宝薰，爇来池上定知闻。龙应覆手能为雨，岫岂无心漫出云。秧插高田犹未遍，泉流幽涧恐难分。奉常典礼吾方与，毋作神羞视秩文。
宋-虞俦-《旅怀上石似之郎中》@妄意弹冠不作疎，向来曾是曳长裾。倚门慈母须微禄，当路君公亦荐书。杜曲诗成还蹭蹬，河东赋在有吹嘘。上林不敢栖高树，斗水何妨置腐鱼。
宋-虞俦-《旅怀上石似之郎中》@骚人先自不禁秋，风雨相将作许愁。尚有壮怀因酒到，苦无佳思慕诗休。故乡音信新来雁，尽日笙歌谁氏楼。满目黄花笑樵悴，未应回首没江鸥。
宋-虞俦-《旅怀上石似之郎中》@暮鹊投林意自深，向来一诺抵千金。面看逆旆有归色，足望穷途无好音。岁晚更怜霜点鬓，夜寒除是月知心。政应老死何须惜，或有遗书备访寻。
宋-虞俦-《缪夫人挽诗》@黯淡金花诰，凄凉柏叶觞。开屏惨佳婿，扇枕念诸郎。家事千奴橘，仙游一梦粱。了知元不朽，千载有铭章。
宋-虞俦-《木犀初开悉离披於雨今再著花特盛因折送常丞》@万壑千岩秋欲阑，金商点缀破天悭。未须狂雨相将去，且索西风一笑还。香列酴醾檐萄右，清宜茅舍竹篱间。闻君画柳为眉妩，可复扶花上髻鬟。
宋-虞俦-《木犀花开折赠县宰代简》@缃黄襞积间琉璃，病眼看花喜欲迷。半树斓斑藏雾豹，一秋清绝辟尘犀。谁分仙种来蟾窟，知有生香洗麝脐。天女维摩应大笑，一枝扶上髻鬟低。
宋-虞俦-《木犀晚来盛开寄吴守》@缭枝偃蹇傍岩隈，密叶稄层不露才。一色浑疑新酿熟，址分端为好诗开。佳人宜与簪云髻，上客须邀釂玉杯。只恐王孙归未得，小山招隐故应催。
宋-虞俦-《欧公诗有云俸优食饱力不用官间日永睡莫兴因》@日长官事少，食饱俸钱优。宴坐香凝篆，欲眠书枕头。莫知斯我贵，此外更何求。毕竟归田是，他乡莫久留。
宋-虞俦-《偶成二诗》@间处田园好，愁边岁月催。事鑫违壮志，吾亦愧无材。有底金千锊，无何酒一杯。漫凭诗遣兴，情至却生哀。
宋-虞俦-《偶成二诗》@今夕知何夕，吾年且暮年。劳生斫桂斧，游宦逆风船。幸不愁婚嫁，何须问计然。男儿有门户，温饱故随缘。
宋-虞俦-《偶和万舍人中秋有月无客有酒无肴韵》@积阴成久雨，浃日掩三辰。吏已疲祈祷，天方杀怒嗔。但愁云似墨，那顾月如银。磋负中秋约，嫦娥莫妒人。
宋-虞俦-《偶食鸡头有怀万元亨沈德远林子长横塘三主人》@秋风一熟平湖芡，满市明珠如土贱。昔也兼名鸿雁头，今兹始识胡孙面。应须我辈剩著语，会有后人来作传。横塘地主总好事，凌波不过空山嚥。
宋-虞俦-《偶食鸡头有怀万元亨沈德远林子长横塘三主人》@年丰岂特菱莲芡，米价新来如许贱。不孤后稷由已思，谁作颜回忍饥面。清朝已拜富民侯，太史莫书循吏传。我今何事不归田，豆饭芋魁甘得嚥。
宋-虞俦-《七月初得雨后大有秋意》@好雨真无价，炎天不易求。十全成稔岁，一上作凉秋。吏逭陂塘责，民宽沟壑忧。催科无奈拙，此去恐优游。
宋-虞俦-《七月三十日大雨连宵》@彻夜盆翻天井潢，回澜谁障百川狂。鲲方怒翼思溟海，鼠已摇牙伺太仓。秋着屏山惊客枕，润添衣笼费炉香。惠连应记池塘梦，近有书来说对床。
宋-虞俦-《七月三十日大雨连宵》@乘槎有客泛仙潢，咋指泥涂悔我狂。此去不烦推谢令，向来宁是尼臧仓。愁惊过雁乡心碎，喜溢浮蛆甕面香。金井老梧秋色重，时翻危叶堕银床。
宋-虞俦-《七月十四日夜大雨彻晓方止田家云早晚禾自此》@夜雨倾盆捣瓦沟，檐声汹涌碎江流。安眠一枕西窗晓，饱饭十分南亩秋。老火熏天已无迹，频年赤地更谁忧。起来喜拨床头甕，却待今宵月满楼。
宋-虞俦-《祈晴》@何许龙蟠雨应求，参天老木古灵湫。投诚已自刲鹅颈，激怒宁烦掷虎头。南亩有人朝负耒，绝潢无客夜行舟。寄言神物须终惠，为挽天河使倒流。
宋-虞俦-《千秋岭》@轻阴漠漠雨班班，岭上风来一解颜。已是去天才尺五，却令缓步有跻攀。飞泉百道萦罗带，列岫千峰拥翠鬟。应是北堂春正满，几回回首望家山。
宋-虞俦-《前诗谓思索诗句可以度日第恐终无益再赋一首》@年来世味一毫轻，宿契诗书尚有情。魔事从教从眼赤，内观还觉寸心明。思量诗句嗟无补，检校医方恐未精。俗学可怜夸口耳，何如默坐息营营。
宋-虞俦-《青山买舟》@落日千乌外，青山一望中。买舟群仆喜，兀坐与谁同。旅店孤烟起，田家曲港通。鸥盟暂时乞，又踏软尘红。
宋-虞俦-《清明》@江南三月暮春天，上巳清明五日前。红杏园林初过雨，绿杨庭院欲生烟。无花无酒伤今日，宜麦宜蚕胜去年。却怪山中时候早，树林深处有鸣蝉。
宋-虞俦-《清平阁》@律身端合励冰清，莅政尤须称物平。知是夫君深寓意，雅宜斯阁遂安名。池幽自足龟鱼乐，林静休教虫鸟鸣。况复官间州似斗，不妨时此濯尘缨。
宋-虞俦-《顷尝将漕淮东林子长今膺是选因以小诗述怀庶》@德星天遣出淮濆，玉节光华委十分。可但筹边专馈饷，直须旷土尽耕耘。向来我已惭无效，此去群当勉策勋。尚有龟山风浪恶，得无遗恨雁离群。
宋-虞俦-《顷尝将漕淮东林子长今膺是选因以小诗述怀庶》@淮边陈迹试重论，走遍西途落木村。依旧江山连北固，承平池馆羡东园。中原入望堪垂涕，古汴无情尚有痕。岁漕东南六百万，云何异域得游魂。
宋-虞俦-《秋大阅呈郡僚》@横槊何人解赋诗，东方千骑出郊时。天高霁色旌旗上，地迥秋声鼓角悲。漫授一编黄石老，相从千载赤松期。据鞍矍铄非吾事，惭愧江湖把一麾。
宋-虞俦-《秋怀》@登楼何处不陈诗，况是秋高木落时。极目但随归雁远，老怀犹作故乡悲。毋宁觞咏须前辈，有底功名亦后期。试问沈郎那得瘦，此心元不慕州麾。
宋-虞俦-《秋怀》@结发从来数亦奇，人言猿臂不遭时。诗成杜曲何多兴，赋旧兰台只浪悲。松菊不关年少事，冰霜曾与岁寒期。君看昨日凉风起，瓜上青蝇岂待麾。
宋-虞俦-《秋日同官游圣感寺晚饮范公亭分韵得须对二字》@招提城东隅，胜集僚友俱。腐儒元自臞，午饭厄斋盂。不如许一醉，况有高阳徒。小秋颇解事，鸡鹜营庖厨。我归与妇谋，但问酒有无。妇言有斗酒，待子不时须。
宋-虞俦-《秋日同官游圣感寺晚饮范公亭分韵得须对二字》@木末好风来，山头凉月朏。快哉城上亭，登临吾亦再。堂堂文正公，精神凛犹在。怀行且停饮，四座俱起酹。义气激余衷，豁若挹沆瀣。此夕饮也清，且无俗子对。
宋-虞俦-《秋释奠于学万舍人示诗次韵以酬》@昔年泮水忽专城，文会何妨一再盟。已媿簿书成俗吏，却陈俎豆见诸生。一时同队鱼犹在，千载重来鹤更清。况有卞峰青眼旧，试登杰阁快双明。
宋-虞俦-《秋晚矣菊犹未开小诗速之》@问讯东篱菊，如今开未开。不应辜酒伴，宁是欠诗催。屈指秋将尽，关心日几回。霜风不相借，何意尚徘徊。
宋-虞俦-《秋晚矣菊犹未开小诗速之》@酒为多多办，花须早早开。已愆重九约，犹待两番催。明日还何益，西风定肯回。游言空自解，蜂蝶笑徘徊。
宋-虞俦-《秋雨》@阴风搅林壑，骤雨倒江湖。白日不觉没，繁云何处无。楼吟凉笔砚，溪梦乱菰蒲。闻说京华甚，污泥入敝庐。
宋-虞俦-《秋雨欢》@少昊欲行秋，骄阳犹跋扈。炎蒸不易涤，颇费天人雨。浸淫三日霖，云气政旁午。所虑早禾伤，佳实卧场圃。翻思向来旱，南亩生尘土。矫首望云霓，一滴如膏乳。及兹收敛际，反以多为苦。苍苍匪天欤，恻怛群物祖。怨咨尚未免，是非何所付。会当返秋阳，新晴照区宇。禾实趁登场，不特盈我庾。荷担赪肩归，亦足慰田父。黄鸡能渐肥，红酒幸可酤。持用答丰年，造物傥复许。
宋-虞俦-《求杨仲才芍药》@见说江都一骑来，筠篮坏土带春回。不堪羁宦思金谷，宁有诗情似玉台。纶阁翻阶无复梦，乳溪临槛想传杯。殷勤分赠须闻早，社后重阳政好培。
宋-虞俦-《劝汉老弟饮酒》@尊前一醉莫辞频，三万场当岁十旬。况有好诗能泣鬼，宁无妙画可通神。快呼左手持螯客，莫著倾身障鹿人。绿涨大江浑是酒，蒲萄波面已生春。
宋-虞俦-《劝农》@平生忧国愿年丰，荒政那知技已穷。千里农桑千里雨，一番桃李一番风。宦游老去春强半，劝相归来日过中。自媿活人无好手，只将水旱祷天公。
宋-虞俦-《劝农》@郊原春已半，沟洫水先通。劝相宁文具，归耕亦兴浓。一犁新雨后，小队乱山中。粗识斯民意，何须教缿筒。
宋-虞俦-《劝农》@惭愧荒三径，羁栖漫一同。青春非老事，白眼有途穷。柳暗鸦藏绿，花飘燕蹴红。平生孔北海，未放酒樽空。
宋-虞俦-《日来欢息顿减幸秋雨既足中秋定晴预约南坡小》@酒熟床头已圣清，吟诗窗下莫悲鸣。故人明月从来共，今岁中秋定好晴。雨脚已随荷盖尽，风头还逐桂花生。试谋一笑君须会，谁道尊前笑不成。
宋-虞俦-《闰二月二十九日早离广德大雨日午晚晴又雨宿》@家山入望更贪程，造物无心雨与晴。今日莫愁明日近，一程但作两程行。生须快意何尝梦，久不还乡亦自惊。亲戚固应情话在，争先僮仆已欢迎。
宋-虞俦-《三十日乃耘老弟生朝余护客舟行高邮道中不胜》@爱日初看一线迟，门弧喜气又相随。遥知绮席团栾处，正是蓬窗寂寞时。节爱堂中先遣信，富阳驿里旧吟诗。生涯已是千奴办，且泛新阳入寿卮。
宋-虞俦-《三月初一日晴色甚快人意晚宿撮石岭陈氏书院》@昨晚雨不止，今朝天假晴。路乾里堠缩，人健板舆轻。父老惊相顾，亲朋渐出迎。端知华表鹤，珍重故乡情。
宋-虞俦-《上巳恐可回舟略访子长园亭然未敢为宿诺》@名园天气更须新，况有弹筝甲用银。舟欲暂回成邂逅，酒因同载作逡巡。飞花一片休嗟晚，啼鸟千岩莫怨春。未暇湖亭修故事，水嬉遍阅水边人。
宋-虞俦-《社日邀温卿溪王天仕吴钦孺游草堂钦孺有诗因》@烟霞痼疾自年龄，冷落江城处士星。松下茶烟青幂幂，竹间碁韵子丁丁。林泉雅许幽人往，猿鹤应羞俗驾经。沽洒抱琴还有约，要看桂子月中零。
宋-虞俦-《圣龙长老资公求修佛殿疏余不暇作也昔丹霞烧》@风雨飘摇绀宇摧，百身古佛尽莓苔。政须豪士修檀施，定自诸天打供来。向晚钟鱼犹短气，只今龙象亦生哀。道人莫惮朱门去，会有清莲一朵开。
宋-虞俦-《十二月初六日抵仪真廨舍次日即出护使客天气》@王式当年本不来，那堪岁晚犯尘埃。淮分南北谁为梗，路适东西意自哀。锦缆千艘分玉帛，冰河万处碎琼瑰。只消一夜东风力，一一船头尽拨开。
宋-虞俦-《十二月二十六日早起雪已三寸许夜来初不觉也》@晓来眼界忽然新，一色琼瑶与烂银。人事乖时空请祷，天心回后只逡巡。不教三白孤残腊，要与千家作好春。宿麦连云虽入望，路傍犹有翳桑人。
宋-虞俦-《十六日云气薄阴晚有雨微甚夜间颇凉恐明日未》@谁与天公沃亢阳，洒尘微雨仅毫芒。只忧南亩频年旱，敢爱北窗通夕凉。何物兴云须蜴晰，几时舞野定商羊。会当直入雷霆室，戏掉狂车下大荒。
宋-虞俦-《十七日乘马过草堂已而骤雨》@此邦旱暵已连年，民亦何磋欲籲天。鸠拙林间时自唤，龙慵潭底敢安眠。忽看注雨如车轴，便觉流泉满稻田。我亦驾言随霹雳，一瓢倾倒马鞍前。
宋-虞俦-《十七夜待月》@青天遥望片云无，坐待冰轮出海隅。沆瀣已垂梧叶重，婵娟犹惜桂华孤。夜阑红烛休更秉，春满香醑不用沽。且放虚檐歌缓转，恐惊三匝未栖乌。
宋-虞俦-《十一月二十八日用后山诗韵》@日暮江东天一涯，孤云飞处路何赊。雪将入腊未破白，梅过先春竞着花。过眼光阴浑是客，满怀风雨政思家。何如醉里都忘却，拟向穷途问麴车。
宋-虞俦-《十一月三十日乃耘老弟生朝余是日也宿留富阳》@玉琯新阳七日来，天将风月赋诗才。别来又喜逢初度，相望何由把一杯。霜后不凋门外柳，春前已折陇头梅。团栾今夜华堂燕，应念三州数往回。
宋-虞俦-《十一月一日早起》@怅望淮山落木风，楚天云雾更重重。粤从西路来东路，倏见三冬过一冬。貂敝人谁怜季子，楼高吾岂下元龙。求田问舍今良策，自觉归欤兴颇浓。
宋-虞俦-《十月到南坡》@触眼嗟黄落，凭高接翠微。幽禽私自语，寒蝶晚相依。醉熟风吹帽，愁生带减围。功名竟何许，尊酒莫相违。
宋-虞俦-《石芥》@杯酒流行四座倾，此君风味始峥嵘。捣残薑桂嫌无韵，扫尽茅柴不到酲。崖谷野人羞自荐，膏粱公子莫知名。攀萝采撷天寒甚，谁念终朝掬不盈。
宋-虞俦-《石照劝农晚归有雨》@疎林拂拂见旌旗，短镫翩翩度翠微。十里好山供客醉，一犁春雨劝农归。水流花出红成队，麦雨天连绿打围。投老田园今晚矣，不须五十始知非。
宋-虞俦-《食洞庭橘有感》@洞庭霜橘偶明珠，磊落堆盘照坐隅。九颂固应原取友，千头宁与李为奴。佳名自昔南邦贵，丹实由来北地无。此日满怀三叹息，惸然天地一身孤。
宋-虞俦-《食后过竹堂风雨遽作赋所见》@云气四菡雷蓄怒，山雨一来风借助。抱头乳燕竄低檐，噤口黄鹂在深树。竹围万槊齐惊呼，老松不动如亚夫。何人笔端带三昧，画作竹堂风雨图。
宋-虞俦-《食墨鱼有感》@诳人吐尽胸中墨，不料反为人所得。祸变之来非所虑，仅与诗人供一筹。韩非竟以说难死，杨恽诗成汙刀机。子云嗜学甘寂寞，晚年奇字终投阁。撑肠文字五千卷，不救颜回忍饥面。三年博士冗不治，半生铅椠宁非痴。老兵两眼不识书，饱食高眠我不如。
宋-虞俦-《使北宿留盱胎》@浩荡春风吹客愁，谁教杨柳击行舟。燕然有约终须到，淮水无情只漫流。蝶弄风光还草草，雁传消息底悠悠。梨花寒食无多日，且傍南山作胜游。
宋-虞俦-《是夜三鼓后睡起月色满庭》@幽人睡起已三更，始信今宵不浪晴。天宇元来如许净，月华别是一般明。风前雁断应无信，露下蛩吟岂不平。无赖姮娥肯留照，疾驱蟾魄度前荣。
宋-虞俦-《收汉老弟近书知十全遂勿药之喜慰可知也但未》@一日思郡一度年，家山好在落霞边。飞鸿日去情何限，黄耳书来病已痊。欹枕池塘春草梦，闭门风雨落梅天。南坡政恐春留住，过我何时果着鞭。
宋-虞俦-《书怀》@丘山何必万牛回，栎杜从来贵不才。无事饮多惟日醉，有声画好亦天开。欲谋松菊园三径，翻讶文章水一杯。未免无衣忧卒岁，篱根惭愧候虫催。
宋-虞俦-《书怀》@宦路侵寻已倦游，功名何敢望前修。谬纡州组三宜去，回视儒冠一忍羞。畴昔尝窥循吏传，只今谁是富民侯。夜来好雨催归棹，春水茫茫涨鸭头。
宋-虞俦-《述情》@间阔忻逢诸葛丰，不应阮籍哭途穷。拟留重客倾家酿，更喜贤郎有父风。诗思凭陵烟雨上，宦情拌擞簿书中。击鲜下舍聊乘兴，未许黄堂舍盖公。
宋-虞俦-《数诗煎迫太甚再为花下一转语》@蝶自无心懒，花应有意开。含香特珍宠，顾影尚低回。毕竟风流在，从渠火急催。浮华不相待，庄重政徘徊。
宋-虞俦-《思归》@风雨连朝作伴牢，只堪痛饮读离骚。谁知老境侵腰脚，早是多情惜鬓毛。杖屦出门还有碍，簿书堆案敢辞劳。年来俯仰终无补，尚欠归田一著高。
宋-虞俦-《宋宰不赴王倅招有诗次韵》@冷宦门罗雀，高轩间不过。似闻諠棰楚，莫恨笑弦歌。会意庭前柏，输香水面荷。道人观物妙，宴坐养天和。
宋-虞俦-《宋宰不赴王倅招有诗次韵》@风号天籁怒，雷引雨声长。但喜书帷润，那知酒斚凉。夜光宜月露，霁色醒松篁。通介从流俗，徐公自有常。
宋-虞俦-《送别王诚之给事》@嫋嫋酸风吹客衣，冥冥芳树揽秋思。谁教宦路分南北，自是人生足别离。送岸飞花何太急，留人夜雨故来迟。眼前他日凫鸿堕，莫作情疎不寄诗。
宋-虞俦-《送邓舍人将漕西淮用舍人坐上诗韵》@西湖烟柳胜阳关，遮断淮南大小山。诗好固应倾座上，酒行犹喜到花间。君王纳谏宁容去，风雨愁予岂坐悭。未用疾驱催上道，锋车有诏径须还。
宋-虞俦-《送邓舍人将漕西淮用舍人坐上诗韵》@醉里谁分主与宾，离觞到后莫辞频。感怀今日知何日，屈指三春破二春。北郭忍教风送客，江湖犹赖雨留人。晚晴依旧山光好，稳稳移舟傍玉津。
宋-虞俦-《送林子长赴姑孰泮宫》@绿波风驶引征帆，九万扶摇入羽翰。诗句最怜云不定，宦情况与月同寒。襟期莫作别时恶，出处须留晚岁看。漫道江东怀李白，清才应合在金銮。
宋-虞俦-《送汤倅二首》@青衫试吏古桐川，识面池阳别驾贤。但喜论交时一笑，不知为客度三年。新来怀抱愁分袂，此去功名好着鞭。未必九华清绝地，更能留滞玉堂仙。
宋-虞俦-《送汤倅二首》@别乘词锋不费磨，江山得助想经过。离情柳色长亭暮，愁绪梅腮细雨多。渭北论文须细与，洛南问业念如何。有时尺素频相寄，莫负东来锦鲤波。
宋-虞俦-《送万舍人将漕江东》@左螭玉立耸朝端，底事飘然便挂冠。简记起家千载遇，光华持节万人看。溪山好处宁终恋，鸥鹭盟前莫遽寒。已是诏书催上道，却烦尺鲤问平安。
宋-虞俦-《送颜尚书知泉州》@听履星辰最上头，一麾得请暂南州。高风凉凛凛推前辈，政路骎骎却倦游。地近枌榆同衣锦，天低雨露密承流。只今廊庙须公等，燕寝凝香莫久留。
宋-虞俦-《送隐静恭老》@妙喜老人骨应槁，明月堂空迹如扫。丛林耆旧半消磨，砥柱颓波馀此老。五峰深处开道场，道价重於连城宝。我盖知各二十年，长恨识师之不早。朅来陵阳第二峰，一笑相从即倾倒。午窗对坐语笑清，夜榻归来魂梦好。大颠理势恐是渠，澄观公才何足道。青衫我亦行作吏，未尽俗缘多病恼。相期巢父早掉头，共住山中拾瑶草。
宋-虞俦-《送张伯子尚书帅隆兴》@舂容听履上星辰，玉笋班中第一人。暂藉威名分阃寄，剩留风采照廷绅。何人重记西山雨，老我空伤南浦春。此去莫贪为郡乐，紫枢黄阁待经纶。
宋-虞俦-《送张伯子尚书帅隆兴》@十年沉落困推挤，出处於公恨不齐。本谓重来酬契阔，岂期一见又分携。风吹渭水波声小，春压阳关柳色低。老矣销魂难语别，且须倒尽玉东西。
宋-虞俦-《送朱宰》@畴昔鸣琴子贱堂，至今弦诵尚悠扬。农桑乐岁千家足，桃李春风几度芳。疾恶政缘同伯厚，爱民何止一桐乡。乌台此去真朝夕，剑履还须去尚方。
宋-虞俦-《送朱宰》@一识荆州已是荣，二年尤足慰平生。从来东粤轻公子，只有临邛贵长卿。惨别翻令诗句钝，临行重把酒壼倾。故人闻道开东阁，拭目云霄九万程。
宋-虞俦-《宿巢县地藏寺枕上偶成》@年来踪迹漫奔波，其奈功名有命何。书虎向人无好手，饭牛怜我有悲歌。丹心永夜灯前苦，白发明朝镜里多。却谢前村鸡唱好，呼儿起舞肯蹉跎。
宋-虞俦-《宿祠山报恩寺枕上闻杜鹃有感》@此去家山仅两程，不烦鸟语苦丁宁。烟花三月忙中过，风雨连宵构里听。问雁呼卿情大薄，闻鸡起舞意还醒。年来纵迹浑无定，渠亦相怜水上萍。
宋-虞俦-《宿临安童县慰庵童慰送酒》@深深松竹隐禅房，更渡溪桥暂解装。但喜还家无数日，不知行路过重阳。白衣送酒劳相问，黄菊依人未肯芳。珍重山僧能会意，殷勤扫榻为烧香。
宋-虞俦-《岁除》@除日催人不奈频，那堪月小不圆旬。谁能椒颂花如锦，自写桃符笔有神。通夕留连分岁客，明朝多少贺年人。寿觞举处慈颜喜，却是萱堂剩得春。
宋-虞俦-《太守送酒》@拜捧双壶急破封，蓬庐惊怪闹儿童。欢生和气薰菡外，春在先生醖酿中。枯涸诗肠偏借润，飘零酒盏不忧空。更看小队寻花柳，太守风流似醉翁。
宋-虞俦-《太守送酒》@黄堂还复念酸寒，馀沥分来玉斚宽。遽遣茅柴羞避席，快呼芷蓿强登盘。步兵胜处轻刘子，北海狂言迕阿瞒。何似老虔春夜酌，檐花细雨洗愁端。
宋-虞俦-《太学秋试封弥夜深独坐怀考试诸友》@衡鉴高悬已自公，修严官禁不通风。樊墙便有河山隔，梦寐犹疑笑语同。离索暂应疎酒盏，往来争敢递诗筒。灯花预报杨园约，端的钗头缀玉虫。
宋-虞俦-《堂前东偏松棚清荫可爱为赋五言八句》@问讯苍官旧，掀髯肯见临。笑谈驱酷暑，朝夕托清阴。便引夷风至，宁容盾日侵。北窗高卧处，靖节是知音。
宋-虞俦-《同舍饯新滁阳使群范子由寺丞于成均芳润轩分》@忆昔飞凫来上国，作县声名动宸极。今朝颇怪空马群，十年所得真鸡肋。笑指滁阳有佳处，手把一麾留不得。醉翁相望百年间，琅琊自此添颜色。
宋-虞俦-《同主簿过翠眉亭》@墨绶低回叹陆沉，好山浑作翠眉颦。我聊尔耳宁违俗，仕有时乎亦为贫。老去催科非所学，向来凋瘵愧斯民。整襟再拜栾城像，幸剩残膏丐后人。
宋-虞俦-《同主簿过翠眉亭》@宦情元薄且浮沉，抚字劳心只效颦。白首论交嗟已晚，青衫捧檄只缘贫。简书岂不怀朋友，德意安能及吏民。误矣折腰成底事，谁欤高枕有间人。
宋-虞俦-《途中得姜总管诗因和韵》@相知何必旧，我辈正钟情。老去难为别，诗来愈觉清。舟虚和雪载，水浅过滩平。一路俱佳境，收归五字城。
宋-虞俦-《途中述怀》@悠然旅酌夜沉沉，漫想歌眉带浅颦。兴寄鳞鸿宁有限，诗成珠玉未羞贫。尚烦潇洒登山屐，聊慰崎岖穷谷民。已笑割鸡非我事，颇尝栖棘有斯人。
宋-虞俦-《挽承事汤公诗》@屋底千金润，尊前一笑真。名蓝寻入社，家事岂关身。丈室空天女，凌波悼洛神。鹿门携手后，还有姓庞人。
宋-虞俦-《挽崇宪靖王诗》@龚庆安僖八十春，绵绵仙李更蟠根。王封一品身尤贵，位冠三师德愈尊。华萼楼边空堕泪，白蘋洲上重销魂。哀荣终始公何憾，节钺貂蝉萃一门。
宋-虞俦-《挽崇宪靖王诗》@诏书催唤衮衣归，富贵谁知已息机。北阙恩荣宁久恋，东山雅志肯相违。伤心水月人安在，回首湖山事亦非。他日苏公堤畔路，只愁老泪不胜挥。
宋-虞俦-《挽都运徽猷陈君诗》@煮海摅忠论，潢池讋武威。分符留惠爱，持节借光辉。阀阅伊谁似，功名与愿违。未前宣室问，遽作九原归。
宋-虞俦-《挽都运徽猷陈君诗》@玉节稽严召，琳宫暂列仙。月华方喜见，薤露忽悲缠。回首长安日，伤心蜀道天。初无封禅议，遗藁总堪传。
宋-虞俦-《挽范承事诗》@贝叶神怡处，南柯梦觉时。月评依旧好，露挽不堪悲。分米谁怀惠，兼金肯拾遗。绀莲华发后，见佛想舒眉。
宋-虞俦-《挽吏部石似之》@四海声名桂一枝，流年仅及手中蓍。康成未免龙蛇厄，翁子宁酬富贵期。天上玉楼须好记，人间金谷漫遗诗。宦途落寞知音绝，三抚朱弦只自悲。
宋-虞俦-《挽吏部石似之》@忧国囊封岂是疎，有才无命信何如。风回册府三山远，星殒郎墙一位虚。贾谊自伤终太傅，薛收若在必中书。哀哉埋玉今何地，却返当年处士庐。
宋-虞俦-《挽吏部石似之》@期公簪橐侍甘泉，底是上天不假年。才大难为当世用，文高犹有后人传。魂销闽檄千山路，泪挽银河七月天。会葬谁欤铭郭泰，固应无愧翠珉镌。
宋-虞俦-《挽水东吴主簿诗》@当年投笔过淮山，油幕谈兵故不凡。老去功名空白发，向来簿领愧青衫。龙龛内典超金界，鸿宝遗编付王函。况有诸孙振门户，不须留恨黯松杉。
宋-虞俦-《挽吴公祥承事诗》@故国衣冠后，传家礼法尊。击鲜更下舍，容驷闶高门。河润金挥橐，风流酒满樽。平生阴德事，五世眼中孙。
宋-虞俦-《挽吴公祥承事诗》@昔过高阳时，尝登通德门。敢违乡党敬，尚想典刑存。乔木萦心曲，空花浥泪痕。定应归净土，何必赋招魂。
宋-虞俦-《挽奚公彦章承奉诗》@上国曾倾盖，文闱昔盍簪。科名终在子，章服果何心。朝露悲蒿里，遗风上竹林。人琴俱不见，哀挽为沾襟。
宋-虞俦-《挽奚公彦章承奉诗》@已识嵇中散，谁惭王濬冲。鸿飞嗟目断，鹤化骇群空。懒作金门客，宁为铁面翁。后园花木在，回首又春风。
宋-虞俦-《挽仙尉黄公诗》@平生怀抱欲凌云，元佑名家盖有君。况是生儿胜武子，何须不第叹刘蕡。伤哉未作河西尉，已矣还空冀北群。从此太湖风月夜，一声渔笛不堪闻。
宋-虞俦-《挽新安恭荣王诗》@安僖折派庆源长，宪靖猗兰奕叶芳。可但词章夸华白，更馀政事说龚黄。两宫密侍清间燕，三事荣分衮绣光。生死哀荣难得似，宸纶一品赠真王。
宋-虞俦-《挽新安恭荣王诗》@弁峰茹水挽将归，北第南园自一时。过眼浮名真是梦，回头乐事总成悲。荆兰膝下同黄壤，鸿雁行中失白眉。曾是汝阳门下客，凄凉空咏八哀诗。
宋-虞俦-《挽余丞相》@淑气含公鼎，明时预政机。仲出维补衮，文子不胜衣。南国恩偏厚，东山志偶违。一为天下恸，无以我公归。
宋-虞俦-《挽余丞相》@暑路驱红旆，天书趣紫泥。长沙元忌鵩，太岁又逢鸡。挽铎春风咽，铭旌夕照低。冠车纷会葬，桃李自成蹊。
宋-虞俦-《挽俞君任通判诗》@乡评月旦尚依然，旁郡人称别驾贤。邂逅宦途同晚岁，游从太学记当年。谁怜冷落堪为地，我欲吹嘘送上天。荐墨未乾君已矣，漫凭楚挽慰重泉。
宋-虞俦-《挽主簿杨仲远诗》@居士胸怀壑与丘，琴山怀抱枕清流。一区宅好真扬子，万卷书多似邺侯。好客亦尝陪俎豆，诸郎殊不废箕裘。人间俯仰成千古，痛念吾乡马少游。
宋-虞俦-《晚花》@花开春已去，春在此中藏。可恨芳菲晚，翻令气味长。繁阴供翠幄，轻暑绚红妆。莫起后时叹，时来未遽央。
宋-虞俦-《万侍郎母夫人挽诗》@闺壶高风在，乡闾美事传。宁须伯仁长，更觉寿昌贤。禄养酬初志，恩封慰暮年。侍郎官已贵，遽返阆昆仙。
宋-虞俦-《王簿不惮暑途亲扣石金祈雨盖有志乎民者也以》@饥馑忧渠欲扆臻，大田不雨已生尘。何人有力能鞭石，老令无能漫积薪。诸佛未尝违众愿，上苍宁不悯斯民。诚烦仇览登山履，为扣岩前彼上人。
宋-虞俦-《王诚之分惠卧龙新茶数语为谢》@卧龙骧首奋轻雷，一一枪旗次第开。遽浼春风归七碗，宁容卯酒困三杯。森严莫讶先尝苦，隽永方知后味回。不羡金钗候汤眼，可能萧寺略追陪。
宋-虞俦-《王贯之有诗留别因次其韵》@樯头语燕底匆匆，满幅蒲帆送客风。合与仇谋从此逝，病兼贫至向来同。纷纷时事愁眉上，咄咄人情醉眼中。颇觉田园归去好，固应马首未渠东。
宋-虞俦-《王彦谟挽诗》@蚤岁游三舍，明经束九师。声名虽烜赫，科第竟差池。之子能传业，兴宗会有时。只今官冢地，看出印罍罍。
宋-虞俦-《王彦谟挽诗》@润屋金千锊，浮生黍一炊。里闾思长者，门户托佳儿。华表终来鹤，支床尚有龟。洗心元悟易，杯水漫劳持。
宋-虞俦-《往瓜州护使客回程》@寒天短日少晶辉，薄暮边城鼓角悲。外使方将接踵至，淮民未有息肩期。吁嗟道路频牵挽，表里河山几合离。闻道遗黎尚思汉，中原恢复定何时。
宋-虞俦-《往瓜洲护使客回程》@北使朝京阙，东淮领计台。舟师虽夙戒，顿食更频催。州县愁劳费，风霜困往来。和盟终不赞，旧好政无猜。
宋-虞俦-《委长洲赵丞祷雨阳山龙祠有应》@不向龙祠小乞灵，连宵那得雨冥冥。势方聚处中心喜，声渐微时侧耳听。便觉田头秧稻绿，更夸陇首麦苗青。丰登自此无公事，只有棠阴蔽广庭。
宋-虞俦-《蚊》@床前蜡纸一灯明，殷殷闻雷数震惊。忽去青天无鸟迹，骤来红树有莺声。噆肤噬血宁甘死，投隙穿帷太巧生。为尔通宵愁不寐，几回枕上又诗成。
宋-虞俦-《蚊》@青奴良夜偶相依，斑扇团团亦倦挥。我自蒙头还引睡，渠应播腹不能飞。多愁白发三千丈，无分红绡十幅围。安得西风来一扫，固知么麽未胜威。
宋-虞俦-《问讯木犀》@两行丛桂手亲栽，移自深岩远壑来。今夏蒙茸看叶长，来秋端的见花开。早时切记频浇灌，瘦地仍须苦壅培。待得东堂枝可折，满山桃李尽舆台。
宋-虞俦-《卧病枕上再用韵》@文书堆案眼慵开，客有可人今雨来。说剑丹心空耿耿，岸巾雪鬓欲皑皑。山田渐喜滋香稻，客位从教长紫苔。涸辙穷鳞赖濡沫，未宜曷月咏归哉。
宋-虞俦-《卧病枕上再用韵》@领邑西来物物违，只应松竹旧相知。宽心雨意浓如酒，满眼秋怀总是诗。惭愧不才劳抚字，平生何意羡轻肥。飘然傥遂归田赋，食蘖毋忘在莒时。
宋-虞俦-《乌程宰十三日往龙洞祷晴归言见田家两岸车水》@惭愧田家趁好晴，鸦鸦两岸水车鸣。畦丁露宿腰镰健，馌妇泥行脚板轻。作苦仅能供伏腊，有年何处不升平。只愁官里催租动，里正敲门沸似羹。
宋-虞俦-《无眠》@丙夜不成寐，可知心念家。人情风上草，身世眼中沙。宿鸟司更漏，黄蜂集晚衙。了忘官府事，高枕是生涯。
宋-虞俦-《无眠》@蛩吟砌下岂知时，我亦无眠有所思。夜永只怜灯作伴，秋凉最许簟先知。十年扰扰梦中事，一笑悠悠世上儿。数尽更筹窗送曙，起来赢得鬓成丝。
宋-虞俦-《吴使君置酒见邀坐间雪作有诗即席和韵》@渔蓑江上晚垂钩，艇子何如唤莫愁。相伴梅花开庾岭，宁将斗酒博梁州。夜归深巷闻惊犬，岁稔无人见佩牛。明日楼前增伟观，试看银海戏群鸥。
宋-虞俦-《吴守相邀壮观登高坐中出示佳篇因继韵以酬》@壮观登临引兴长，黄花亭下未经霜。江平雁到涵秋影，野旷鸦归带夕阳。佳节欲酬须酩酊，今年在处说丰穰。楚云不动淮山碧，且缓笙歌釂羽觞。
宋-虞俦-《吴守置酒壮观为登高之集因赋数语》@九日登高作胜游，使郡携客此迟留。天连楚观风吹帽，木落淮山菊满头。何处台前犹戏马，几人江上不惊鸥。年来只有身穷健，莫把茱萸浪自愁。
宋-虞俦-《五月二十七日夜大雨前三日热甚》@雷车谁唤阿时推，酿雨云头簇不开。猛热急欣江汉立，先声偏上竹梧来。高唐赋就何曾梦，杜曲诗成不费催。颇欲灯前同夜酌，却愁牢落馈无台。
宋-虞俦-《五月四日过西山道院田间记老农语》@偶从野叟问耕桑，说到春来日日忙。老尽吾蚕桑自绿，化残胡蝶麦犹黄。迎梅已过三旬雨，秧稻初齐五月凉。天上何人调玉烛，但知击壤乐时康。
宋-虞俦-《西归有期喜而复作》@懒于尘土踏京华，张翰西风久忆家。江上鱼肥应可脍，田家酒熟未容赊。狂踪泛泛浑犹梗，病眼昏昏只俗花。为报王孙早归矣，莫凭芳草浪咨嗟。
宋-虞俦-《奚通直挽诗》@自昔高阳里，尝推月旦评。华簪先德齿，朱绂羡恩荣。奴岂谋干树，金方笑满籯。有孙看鼎贵，钟庆验佳城。
宋-虞俦-《喜花开》@落木惊秋晚，黄共彻夜开。便教双蝶舞，宁是万牛回。有酒须频举，将诗莫浪催。渊明千古意，为汝转徘徊。
宋-虞俦-《喜晴》@黄堂通夕听檐声，去谒灵湫及未明，画鹢破寒收宿霭，老龙擎日献新晴。何须厌胜驱黄帽，况复精诚却卫兵。尽道使君能抚字，归途争看古阳城。
宋-虞俦-《喜晴》@洞中龙亦讋先声，韬敛云阴放日明。久雨也知田父苦，十分端为使君晴。但令渤海捐刀剑，不用天河洗甲拴。昨夜铃斋诗欲就，鬼神闻已泣蒲城
宋-虞俦-《喜晴》@雨占甲子向来频，谁道开晴必换旬。云过阳台空有梦，雪消姑射漫凝神。林间却喜鸠呼妇，檐外何妨鹊噪人。可怕西郊泥一尺，径须跃马去寻春。
宋-虞俦-《喜晴》@连宵骤雨喜初晴，何处残蝉不乱鸣。晚熟岂妨秔术好，秋声先傍竹梧轻。纷纷云散心安在，隐隐雷收气未平。半蔌惊魂犹未定，老农那得不懲羹。
宋-虞俦-《喜晴》@雨馀天宇十分清，到处官蛙噤不鸣。残点喜闻檐溜断，新凉更觉葛衣轻。飞扬楚观人无梦，畜缩胥涛怒已平。满眼秋风归未得，却惭千里话莼羹。
宋-虞俦-《喜晴》@西风有意作新晴，不遣中宵鹤鹳鸣。红袂行云仙梦断，青灯对酒客愁轻。起看垅首禾无害，见说溪头水已平。莼菜鲈鱼秋正美，谁能分我一杯羹。
宋-虞俦-《喜雨》@鼎来雨喜动吟笺，顿遣醯鸡舞甕天。傅野要观新事业，巫山莫学短因缘。碧筩便好浮家酿，红粉还羞着老年。此意自佳君自会，将诗不必众人传。
宋-虞俦-《喜雨》@云气翻车盖，天河注瓦沟。滂沱三日雨，登济一年秋。旱火扫无迹，狂雷怒不收。腐儒营一饱，卒岁恐优游。
宋-虞俦-《喜雨》@雨脚初鸣屋，风头忽转廊。馀凉生簟枕，好梦到池塘。黄妳真三窟，青奴得两忘。功名休恨晚，身世一藤床。
宋-虞俦-《喜雨》@云酿南山雨，风勾北牖凉。绿蒲澄水石，丹藕净池塘。冷客频牵兴，炎官罢斗强。无波真古井，此味淡中长。
宋-虞俦-《喜雨》@梅雨知时节，农家喜若何。积薪蚕下箔，锄水稻分窠。绿有笋成竹，黄无麦作蛾。一春尝苦旱，三日未云多。
宋-虞俦-《喜雨呈太守》@精祷能令天意回。猖狂旱魃敢为灵。龙眠熟处雷呼觉，蚁战酣时雨趁来。耕父荷锄歌召杜，腐儒秉笔愧邹杖。太平知有三登象，从此官胜不费催。
宋-虞俦-《戏和东坡先生牛尾貍诗韵且效其體》@夜寒那得到帘帷，前拥红炉后翠眉。未致马蹄沙水鳖，且尝牛尾雪天貍。葅寒石芥愁辛鼻，鲊熟雏鹅怯带脂。端的为渠添酒兴，红颜相映玉肤肌。
宋-虞俦-《戏简林子长》@溪上园亭处处新，想君屡费橐右银。莺窥绣户烦三请，蝶绕花梢知几巡。恨不即时谋载酒，恐因暇日得寻春。只愁又隔同年面，却欠尊前似主人。
宋-虞俦-《戏简林子长》@崇桃积李巧争新，红胜臙脂白胜银。车骑每劳莺命唤，药栏聊伴蝶游巡。何须歌舞留连夜，漫与诗篇慰藉春。珍重海棠烦问讯，肯教空谷老佳人。
宋-虞俦-《戏书》@去年今日到湖州，救得饥民岁又周。阅遍炎凉还自笑，坐靡廪饩更何求。渊明栗里终归去，太史周南枉滞留。咄咄大钧何必问，固知蒲命与仇谋。
宋-虞俦-《暇日邀王天任诸公游南坡天任有诗因次韵》@梅黄收宿雨，山绿呈层巅。高轩荫修竹，朱槛俯流泉。雅致轶天外，俗物无眼前。笑人声利场，蛾眉竞争妍。半生政坐拙，州县空回旋。自视甘寂寞，何心慕华鲜。南坡吾菟裘，杖履有厚缘。暇日领佳客，颇办沽酒钱。愧无丝与竹，后堂欠彭宣。何以侑谈笑，赖有兹山川。送鸿烦远目，落雁惊虚弦。门径回俗驾，山泽非臞仙。剧谈交玉麈，醉吟飞彩笺。榴花媚红皱，李实荐翠圆。相忘恣谐谑，小谨略跽拳。兹游无可纪，须君赋长篇。
宋-虞俦-《暇日邀王天任诸公游南坡天任有诗因次韵》@我诗苦艰澁，蹇步太行巅。笔乾砚欲裂，何地觅涌泉。巧匠愧傍观，袖手不能前。敝帚徒自珍，捧心岂成妍。辟舍不获命，属鞬试周旋。君诗巧层出，浥露晨花鲜。前辈借波澜，后生敢并缘。平生程不识，毁不直一钱。五色烂摩尼，八音和相宣。挹袂庾开府，拍肩杨盈川。每发必中的，矢脱无空弦。我盖三复之，飘飘意欲仙。此计太冷淡，浪费五彩笺。不如醉红裙，且听歌喉圆。况当荷倾盖，莫待栗过拳。徐看骑鲸伯，一斗挥百篇。
宋-虞俦-《暇日邀王天任诸公游南坡天任有诗因次韵》@雨骤频垂脚，山高故隐巅。南坡疑断路，平地怪流泉。猿鹤谁为伴，凫鸿亦堕前。梅黄虽借润，榴火漫呈妍。人世隙驹过，天形磨蚁旋。云容愁暮合，霞彩望朝鲜。已负杖藜约，宜修香火缘。江山如得助，风月敢论钱。今日苦不乐，此情谁与宣。高歌怀杜曲，晚赋拟樊川。屋破时悬溜，弓惊不受弦。好邀沽酒伴，却羡泛舟仙。竹色杯中绿，花光笔下笺。左持还有蟹，右画更成圆。自笑牛刀割，难安鸡肋拳。补天非我事，聊尔继新篇。
宋-虞俦-《暇日邀王天任诸公游南坡天任有诗因次韵》@君家有西园，望我南山巅。觞咏继曲水，花石希平泉。长沟流砌下，远岫列楹前。春风一披拂，百卉为渠妍。迨兹夏日永，杖履宜盘旋。梅黄已过雨，清润霁景鲜。主人虽好事，欲往无由缘。似闻三径深，日夜长苔钱。行当载酒过，高情与君宣。飞鸿渺天末，浴鹭来平川。良辰恐易失，勿待月下弦。前者坐中看，俱是桂堂仙。酒豪倒金壶，诗健轻华笺。琴弄朱弦古，碁枰寒玉圆。君才尤中的，霜鹘无空拳。諄复记幽会，舂容看大篇。
宋-虞俦-《下山雨骤》@下山虽幸免颠跻，骤雨冥冥步转迷。白马已翻青嶂去，黄鹂犹恋绿林啼。人皆有路通霄汉，我独无桥渡涧溪。且傍田塍欹侧过，从教甲子混涂泥。
宋-虞俦-《下山雨骤》@连宵风雨太飘摇，颇讶龙吟意气豪。三座危桥过不易，一溪湍水涨能高。栖迟王事嗟何及，咫尺威颜敢告劳。袖取丰年天上去，洗泥淮拟醉香醪。
宋-虞俦-《下山雨骤》@宝熏降自九重天，再款龙祠礼亦专。谢雨归来还得雨，今年必定作丰年。弥天膏润人皆喜，连日奔驰我独贤。回首家山今不远，固应惭恨不归田。
宋-虞俦-《夏芙蓉》@四月池边见拒霜，园丁惊问此何祥。花如云锦翻新样，叶似宫袍染御香。病不能陪花酒伴，诗犹堪譟鼓旗傍。诸君笔力回元化，努力先春压众芳。
宋-虞俦-《夏芙蓉》@老子而今两鬓霜，未应痴绝泥禨祥。不能木末搴朝露，争免篱边嗅晚香。便合折来书卷畔，讵宜簪向宝钗傍。漫山千树方芽甲，肯信人间有早芳。
宋-虞俦-《县中迎石金山甘灵大士就放生池祈雨早上偕簿》@甘雨祈三日，香云捧一龛。依归甘露灭，珍重蔚头蓝。官事何当了，枯禅且罢参。莲花初出水，朝日借红酣。
宋-虞俦-《县中迎石金山甘灵大士就放生池祈雨早上偕簿》@夜起占星毕，朝趋礼佛龛。拥桥莲坠粉，萦沼水揉蓝。屏翳何须靳，登伽不受参。悬知天欲雨，蚁战已酣酣。
宋-虞俦-《晓晴》@屋角勃姑时自唤，篱根络纬竞先鸣。刈禾政想頳肩重，扬秕那愁眯目轻。考满我应书下下，赈荒人谓策平平。回思旧岁民情恶，不但中山有啜羹。
宋-虞俦-《谢广文俞同年惠{上制下鱼}鱼》@朝朝粗粝腐儒餐，清坐焚香篆印盘。早计何尝为温饱，倦游谁复念羁单。瓮头社酒欣方熟，篱下秋英渐可看。更寄拈鱼君有味，鼎烹曾覆晋之栾。
宋-虞俦-《谢周睎颜寄惠新芽》@摘鲜分送细茸茸，知在春山第几重。包裹雅宜青箬篰，宠珍宁羡赤囊封。{左石右靡}惊雪落岩前石，烹讶风生涧底松。堆案文书吾欲睡，赖渠唤醒小从容。
宋-虞俦-《新糊小室明帘戏书》@先生丈室净无尘，白纸糊帘莫笑贫。夜静风严褰不动，朝来雪积欲争新。围炉只用深藏火，隐几还应暖似春。纸帐一床馀纸被，不妨更作独眠人。
宋-虞俦-《新晴》@凹沼几平岸，晴云故出溪。已添新绿润，尚有暗芳栖。风雨将春去，樽罍欠日携。归田吾未果，愧尔杜鹃啼。
宋-虞俦-《休日欲报谒林子长值雨不能前用小诗以谢不敏》@朝雨城南柳色新，溪光溶漾宛如银。地偏心远开三径，风引船回欠一巡。二月欲来正月尽，三分已过一分春。莺啼燕无非吾事，管领韶华自有人。
宋-虞俦-《学录李诗翁以诗访予于乳溪之上且求县学积俸》@二月江南花气昏，锦囊诗话喜重温。百篇换去东湖骨，一醉招来北海魂。投老黄尘真左计，半生青眼向谁论。学宫乞俸能多少，骥子怜渠蚤候门。
宋-虞俦-《雪后过南坡》@南坡千树总琼瑶，走马来看及未消。短鬓风前愁素领，衰颜酒后借红潮。松饶苍鬣犹能奋，梅耿香魔苦费招。此景此时无我共，新诗吟罢独长谣。
宋-虞俦-《雪后过南坡》@扶桑暖翅接金怀，鞲上饥鹰待一呼。悬滴梅梢珠璀璨，堕花桧顶粉模糊。明年翠浪麦须好，何处青帘酒可酤。万里江山谁画得，天开新样雪晴图。
宋-虞俦-《雪晴后书怀》@烂银白璧遣谁收，米尽家家典破裘。应为溪桥添晓溜，岂怜野渡有横舟。侵凌蓬鬓霜千丈，浮动梅梢月一钩。岁晚风光天必相，未甘亭上话三休。
宋-虞俦-《雪晴后书怀》@明堂杞梓必兼收，未信英雄老一裘。彭泽不妨聊束带，巴东何事叹孤舟。会须取印大如斗，宁羡封侯曲似钩。咄咄那庸如许事，尊前且食蛤蜊休。
宋-虞俦-《扬司理章公挽诗》@宦游曾记旧桐川，泮水凄凉愧郑虔。怪得儒流有师法，知从乡老得心传。未酬龙伯连鳌手，遽作维扬跨鹤仙。太息孔门空用开，不教一柱果擎天。
宋-虞俦-《杨伯贤挽诗》@月记乡评好，年推辈行尊。巨山曾入梦，楚些莫招魂。太息驰驹隙，浑疑隐鹿门。他时耆旧传，知有姓名丰。
宋-虞俦-《杨仲才挽诗》@孝友怀宗族，谦恭接里闾。克家千树橘，教子万签书。酿酒偏延客，能诗亦起予。天胡中不寿，埋玉恨何如。
宋-虞俦-《杨仲才挽诗》@别意经时序，音书缺置邮。子来方问疾，傲吏已移舟。华屋生存处，佳城身后谋。望风怀执绋，老泪为君流。
宋-虞俦-《叶大猷挽诗》@月旦评犹在，题舆事已非。田园宁作计，鸥鹭本忘机。此地期相款，终天愿忽违。西风送丹旐，老泪不禁挥。
宋-虞俦-《叶大猷挽诗》@非意俱飘瓦，高怀只杜门。谁云九地底，犹抱十年冤。未尽沧浪兴，难招楚些魂。伤心追往事，愁极却无言。
宋-虞俦-《夜读邵尧夫诗戏效其體再赋蜡梅》@纷纷蜂子竞生涯，每到花时辄放衙。悬室尽将花作蜡，何人翻以蜡为花。姑从凡卉论先后，若比江海有等差。弄假像真真像假，小儿造物未须夸。
宋-虞俦-《夜来四鼓枕上闻雨声喜而不寐》@雨声天外倒银潢，枕上才闻喜欲狂。鼓吹不须教两部，稻粱行庆有千仓。青缸照影花无睡，红袂行云梦有香。最好空阶泻檐溜，却疑并舍压糟床。
宋-虞俦-《夜舟过龟山》@长淮东下月西流，起视龟山势若浮。厅岸崎岖须列炬，波涛汹涌更行舟。今秋暴涨尤堪畏，去岁坚冰亦合忧。有底往来能屑屑，痴儿了事几时休。
宋-虞俦-《夜坐书怀》@看镜功名不用频，醉乡境界几由旬。何妨走马来为问，纵未成龙亦有神。生计一丝宁挂眼，间居百事不如人。惊鸿亦有高飞意，姑傍花前过却春。
