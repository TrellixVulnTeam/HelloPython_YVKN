宋-陆游-《幽栖》@闲人了无事，地僻称幽栖。（左臼右市）米留鸡食，移琴避燕泥。桐生窗欲暗，笋长径还迷。不作容车计，门闾尽放低。
宋-陆游-《幽栖》@自卜幽栖地，频惊岁月移。乡邻祟礼让，子弟习书诗。喔喔鸡鸣树，狺狺犬吠篱。谋生已过足，富贵亦何为？
宋-陆游-《幽栖》@谁谓幽栖陋，茅茨足庇床。雨便梧叶大，风度练花香。浴佛儿童喜，缫丝妇女忙。朅来三十载，吾鬓固宜霜。
宋-陆游-《幽情》@免归又破六年闲，每寄幽情烟水间。清镜不藏新白发，芳樽犹惜旧朱颜。一编蠹简心空在，百瓮寒齑债未还。莫为岷峨劳梦想，故乡随分有名山。
宋-陆游-《幽事》@日日营幽事，时时有好怀。雨园残竹粉，风砌落松钗。伴蝶行花径，听蛙傍水涯。穷通了无谓，不必更安排。
宋-陆游-《幽事》@衰翁喜幽事，闯户不升堂。酒仅三蕉叶，琴才一履霜。好游力不给，爱客病相妨。独有诗情在，年来亦渐忘。
宋-陆游-《幽事》@老境俗缘减，闲居幽事多。去沙通断涧，插援护新荷。棋罢看山卧，钓归摇楫歌。余年端有几，风月且婆娑。
宋-陆游-《幽事》@幽事春来早，晨兴即启阍。扫梁迎燕子，插楥护龙孙。数日招宾友，先期办酒尊。淋漓衣袖湿，不管渍春痕。
宋-陆游-《幽事》@曳杖惊林鹊，投竿罥涧花。若非诗满卷，只道梦还家。开士分朝饭，邻翁唤午茶。悠然吾事足，归路并山斜。
宋-陆游-《幽事》@老夫病起日支离，幽事关心只自知。社近邻翁馈新酿，客归童子拾残棋。功名已付来生了，笔墨尤非晚岁宜。余习可怜除未尽，移花引水伴儿嬉。
宋-陆游-《幽事》@老大常愁节物催，东皇又挽斗杓回。江天惨惨不成雪，山驿萧萧初见梅。隐士寄云从地肺，游僧问路上天台。戏书幽事无时阙，古锦诗囊暮暮开。
宋-陆游-《幽事》@萧然四壁野人家，幽事还堪对客夸。快日明窗闲试墨，寒泉古鼎自煎茶。桐凋无复吟风叶，苹老犹残泣露花。万里封侯真已矣，只将高枕作生涯。
宋-陆游-《幽事》@跌宕人间岁月迁，赏心幽事故依然。潮通支浦渔舟活，露湿繁花醉帽偏。才尽赋诗愁压倒，气衰对弈怯饶先。光阴风月空如昨，怅望兰亭祓禊年。
宋-陆游-《幽事》@尘抱年来尽扫空，柴门幽事与谁同？水生初涨一溪绿，花落已浮千点红。愁赖橐泉存旧法，困凭顾渚策新功。故人岷下无消息，尺素凭谁寄断鸿？
宋-陆游-《幽事绝句》@死生归有命，荣悴出无心。苔井闲磨剑，松窗自斲琴。
宋-陆游-《幽事绝句》@矮纸来吴下，长毫出宛陵。自书霜夜句，持寄剡中僧。
宋-陆游-《幽事绝句》@昨夕风掀屋，今朝雨壤墙。虽知炊米尽，不废野歌长。
宋-陆游-《幽事绝句》@烟畦朝斸药，雪涧夜淘丹。仄径可曾嶮，单袍不觉寒。
宋-陆游-《幽事绝句》@新传服气诀，旧喜步虚吟。儿女不难弃，云山何处深？
宋-陆游-《幽事绝句》@客生闻吠犬，草茂有鸣蛙。日昳方炊饭，秋深始采茶。
宋-陆游-《幽思》@云际茅茨一两间，春来幽春日相关。临窗静试下岩砚，欹枕卧看灵壁山。红练带飞俱意得，锦熏笼暖尚香悭。今朝社过添惆怅，高栋巢空燕未还。
宋-陆游-《幽兴》@午倦便高枕，朝饥美小餐。时穿幽圃屐，常掩小庵门。溪忆鸥盟约，花迷蝶梦魂。余生犹几许？万事付乾坤。
宋-陆游-《幽兴》@池水车初满，荆篱补已成。身闲诗简淡，心静梦和平。雁後寒鸦至，枫先桕叶赬。居然足幽兴，未叹岁峥嵘。
宋-陆游-《幽兴》@老向浮生意渐阑，飘然俟死水云间。龟支床稳新寒夜，鹤附书归旧隐山。无意诗方近平淡，绝交梦亦觉清闲。一端更出渊明上，寂寂柴门本不关。
宋-陆游-《幽兴》@微官那得系疏慵，幽兴浑如社酒浓。扫尽麈埃无一点，洗空幻翳有千重。百年到处俱羁客，万里从来付短筇。身在有余真妙语，杯羹何地久秋菘？
宋-陆游-《幽兴》@兰渚前头湖水清，了无俗事败幽情。雨淋茅屋随时补，日射油窗特地明。庭树晚莺窥户语，邻园秋笋过篱生。芥菘渐美盐醯足，谁共贫家一釜羹？
宋-陆游-《幽兴》@雨後梅花无复在，老来酒盏顿成疏。身如海燕不逢社，家似瓜牛仅有庐。短发垂肩嬾中散，深居谢客病相如。从今何以消长日，剩种芭蕉学草书。
宋-陆游-《尤延之侍郎屡求作遂初堂诗诗未成延之去国因》@印何累累绶若若，只堪人看公何乐。忽然捩柁开布颿，慰满平生一丘壑。遂初筑堂今几时，年年说归真得归。异书名刻堆满屋，久伸欲起遭书围。舍之出游公岂误，绿发朱颜已非故；请将勋业付诸郎，身践当年遂初赋。
宋-陆游-《游淳化寺》@萧寺久不到，偶来幽兴长。螘穿珠九曲，蜂酿蜜千房。雨过山横翠，霜新橘弄黄。年衰道不进，珍重一炉香。
宋-陆游-《游大智寺》@脱发纷满梳，衰颜不堪照。百年忽已半，去日如过烧。平生功名心，上马无燕赵。尔来阅世故，万事惊错料。岂无旧朋俦，联翩半廊庙。谁能伴此老，泝峡听猿叫。锦城得数公，意气如再少。偷闲访野寺，系马追一笑。新糟厌玉狸，畏酒亦复釂。古殿鼪鼯豪，坏壁冠佩肖。摩挲宋公诗，句法叹高妙，正如霓裳曲，零落得遗调。归途缭长堤，掠面霜气峭。佳游不可忘，落笔君勿诮。
宋-陆游-《游东村》@露草衡门晓，风松一坞幽。新春有佳日，老子得闲游。鸥为忘机下，鱼缘得计浮。归途无远近，一叶乱渔舟。
宋-陆游-《游东郭赵氏园》@清晨呼马出，驭吏请所之。锦城浩如海，我亦无与期。有花即入门，莫问主人谁。下马据胡床，傲睨忘诃讥。人言白头翁，胡为尚儿痴？老翁故不痴，借花发吾诗。诗句带花香，东风不敢吹。徘徊双蛱蝶，许汝鼻端知。
宋-陆游-《游法云》@放船三家村，进棹十字港。云山互吞吐，水草遥莽苍。沙鸥下拍拍，野鹜浮两两。萧骚菰蒲中，小艇时来往。匡山如香炉，蓝水似车辋，梦魂不可到，于此寄遐想。瘦僧迎寺门，为我扫方丈，指似北窗凉，此味媿专享。我笑谢主人，聊可倚拄杖，吾庐已清绝，敢取鱼熊掌。
宋-陆游-《游法云寺彝老新葺小园》@古寺朱扉傍水开，高僧笑语共徘徊。阴阴曲径人稀到，一一名花手自栽。竹笕引泉滋药垄，风炉篝火试茶杯。此行自喜非生客，二百年间六世来。
宋-陆游-《游凤皇山》@穷日文书有底忙，幅巾萧散集山堂。一樽病起初浮白，连焙春迟未过黄。坐上清风随麈柄，归途微雨发松香。临溪更觅投竿地，我欲时来小作狂。
宋-陆游-《游汉州西湖》@房公一跌丛众毁，八年汉州为剌史。遶城凿湖一百顷，岛屿曲折三四里。小庵静院穿竹入，危榭飞楼压城起。空蒙烟雨媚松楠，颠倒风霜老葭苇。日月苦长身苦闲，万事不理看湖水。向来爱琴虽一癖，观过自足知夫子。画船载酒凌湖光，想公乐饮千万场。叹息风流今未泯，两川名酝避鹅黄。
宋-陆游-《游合江园戏题》@朱朱白白池台间，好风妍日开未残。我来觅醉苦草草，常恨不如花意闲。山鸡飞起乱花落，下上青林穿翠壑。世间动步即有拘，常恨不如禽意乐。人言功名恐不免，我愿徜徉娱岁晚。熟计淫书理白鱼，何如纵猎牵黄犬。成都四郊如砥平，安得双鞬驰出城。鞚飞尘起望不见，从骑寻我鸣鹘声。
宋-陆游-《游锦屏山谒少陵祠堂》@城中飞阁连危亭，处处轩窗临锦屏。涉江亲到锦屏上，却望城郭如丹青。虚堂奉祠子杜子，眉宇高寒照江水。古来磨灭知几人，此老至今元不死。山川寂寞客子迷，草木摇落壮士悲。文章垂世自一事，忠义凛凛令人思。夜归沙头雨如注，北风吹船横半渡。亦知此老愤未平，万窍争号泄悲怒。
宋-陆游-《游近村》@度堑穿林脚愈轻，凭高望远眼犹明。霜凋老树寒无色，风掠枯荷飒有声。泥浅不侵双草屦，身闲常对一棋枰。茆檐蔬饭归来晚，已发城头长短更。
宋-陆游-《游近村》@行历茶冈到药园，却从钓濑入樵村。半衰半健意萧散，不雨不晴天晏温。薯蓣傍篱寒引蔓，菖蒲络石瘦生根。参差灯火茆檐晚，童稚相呼正候门。
宋-陆游-《游近村》@被发行歌雪满膺，夕阳顾影乱鬅鬙。乞浆得酒人情好，卖剑买牛农事兴。社鼓赛秋闻坎坎，塔灯照夜望层层。归来闲指乌藤说，个是人间耐久朋。
宋-陆游-《游近山》@羸病知难赋远游，尚寻好景送悠悠。乱山孤店雁声晚，一马二童溪路秋。扫壁有僧求醉墨，倚楼无客话清愁。残年敢望常强健，到处临归为小留。
宋-陆游-《游近山僧庵》@卧看香穗叹吾衰，起著芒鞋信所之。十里溪山最佳处，一年寒暖适中时。眼明竹院如曾到，心许沙鸥卜後期。不是诗人托高兴，日长真付一枰棋。
宋-陆游-《游镜湖》@禹祠柳未黄，剡曲水已白。鲂鱮来洋洋，凫雁去拍拍。皇天亦大度，能容此狂客。挂席乘长风，未觉湖海迮。读书五十年，自笑安所获。昔人精微意，岂独在简册。骥空万马群，裘非一狐腋。超然登玉笥，及此烟月夕。
宋-陆游-《游灵鹫寺堂中然独作礼开山定心尊者尊者唐人》@半世吴松理钓丝，蜀山著脚岂前知。云堂已散三三众，卵塔空寻点点师。戴雪数峰临峭绝，浮花一水舞沦漪。劳生未尽能重到，应扫流尘读此诗。
宋-陆游-《游弥牟菩提院庭下有凌霄藤附古楠其高数丈花》@绛英翠蔓亦佳哉！零乱空庭码瑙杯。遍雨新花天有意，定知闲客欲闲来。
宋-陆游-《游南塔院》@小破文书梦，闲成杖履游。涧幽泉激激，院静竹修修。病骨凉如洗，归心浩莫收。船轻不载石，一叶乱沙鸥。
宋-陆游-《游前山》@兀兀无欢意，闲游未拟回。屐声惊雉起，风信报梅开。山雪堆僧衲，溪流动蛰雷。平生一桐帽，自惜犯尘埃。
宋-陆游-《游三井观》@三井久知名，暇日偶一访。栋宇坏欲尽，基址尚闳壮。画墙皆国工，烟云俨天仗，旌旄亚戈戟，佩玉杂弓＊。太古实杰作，笔落九天上，吴生名擅世，睥睨未肯让。规模远有考，意象豪不放。最奇老臞仙，骨立神愈王。石恪虽少怪，用笔亦跌宕。两姝淡蛾眉，非复火食状。尘埃久侵蚀，风雨无盖障。好事未易逢，宁能久亡恙。雍洛劫火余，妙迹尽凋丧。斯游恐难继，伫立增悄怆。
宋-陆游-《游山》@四序虽悉佳，莫若新秋时；已脱烹煮厄，未兴摇落悲。鹭集水落渚，鹊争风堕枝。烟村乌臼丹，晚日望最奇。岂无一舴艋，往赴幽人期。婆娑下堂迎，坏衲颠倒披。丹果垂中庭，碧花蔓疏篱。秋高财一来，怪我今年衰。
宋-陆游-《游山》@萧散湖山路，天教脱馽羁。蝉声入古寺，马影度荒陂。樵唱时倾耳，僧谈亦解颐。偏门灯火闹，不敢恨归迟。
宋-陆游-《游山》@一生万里著行縢，抖擞尘埃尚未能。不怕语音时带剡，敢辞生计略如僧。疏梅渐动清溪曲，霁雪遥看古塔层。唤起故年清绝梦，数声柔橹下巴陵。
宋-陆游-《游山》@久客喜归舍，况逢秋气新。聊乘行艓子，闲觅住庵人。道士青芒屦，高僧白毛巾。更须苔井水，一为濯京麈。
宋-陆游-《游山》@萧然破帽伴枯藤，逢著青山不厌憎。家似江淮归业户，身如湖岭罢参僧。煨柴夜宿寒炉火，洗釜晨敲古涧冰。果向此中能得趣，宦途捷径不须曾。
宋-陆游-《游山》@南出平桥十里余，湖山处处可成图。水边更觉梅花瘦，云外谁怜雁影孤。时唤行僧同煮茗，亦逢樵叟问迷途。破裘不怕春寒峭，小市疏灯有酒垆。
宋-陆游-《游山》@病退行犹倦，山坡每少休。高枝闻鹊语，浅濑见鱼游。偶有堪乘兴，元无可遣愁。悠然又终日，争路有归牛。
宋-陆游-《游山》@九十衰翁心尚孩，幅巾随处一悠哉！偶扶拄杖登山去，却唤孤舟过渡来。酒市拥途观嵬峨，僧庐借榻寄咍台。吾生清绝烦君看，不枉人间梦一回。
宋-陆游-《游山》@古寺不来久，入门空叹嗟。僧亡犹见塔，树老已无花。世事虽难料，吾生固有涯。殷懃一梳月，十里伴还家。
宋-陆游-《游山步》@蹇驴渺渺过云边，旋了三生物外缘。平日视家真逆旅，此行出户若登仙。饥从野店烹葵饭，困就僧床借枕眠。所恨暮年交旧尽，佳时无与共联翩。
宋-陆游-《游山归偶赋》@此生本寄一浮沤，归卧茅茨又四秋。习气未除惟痛饮，幻躯偶健且闲游。买蓑山县云藏市，横笛江城月满楼。与世沈浮最安乐，莫思将相快恩雠。
宋-陆游-《游山戏作》@晓境频辞禄，穷居旋学耕。量衰添酒敌，才尽减诗名。风月成交友，溪山管送迎。登车雨先止，天岂相吾行？
宋-陆游-《游山遇雨》@千秋观前雨湿衣，石帆山下叩渔扉。鹧鸪苦道行不得，杜鹃更劝不如归。
宋-陆游-《游山舟中遇风雨戏作》@龙骧万斛去如鸿，巨浪惟能窘短篷。不是山灵嫌俗驾，一生常值打头风。
宋-陆游-《游石帆玉笥石旗诸山》@暮景苦多病，幽寻寄一欣。溪喧常似雨，石润易生云。天迥回鸦阵，林疏过鹿群。莫谈朝市事，吾老厌纷纷。
宋-陆游-《游疏山》@我愿匹马飞腾遍九州，如今苦无騕褭与骅骝。葛陂之龙又难致，兀兀安得忘吾愁。幸余一事差可喜，云山万里芒鞋底。曳杖行穿幡冢云，试茶手挹香溪水。江西山水增怪奇，疏山之名旧所知。惜哉不见侏儒师，尚想薪水俱空时。寺门欲近山若拆，老树苍崖含古色；挂包便住吾岂能，一来要是疏山客。
宋-陆游-《游万里桥南刘氏小园》@佳园寂无人，满地梅花香。闲来曳拄杖，腊月日已长。朱桥架江面，栏影摇波光。奇哉小垂虹，梦破鲈鱼乡。汀鹭一点白，烟柳千丝黄。便欲唤钓舟，散发歌沧浪。可怜隔岸人，车马日夜忙。我归门复掩，寂历挂斜阳。
宋-陆游-《游万州岑公洞》@大业征辽发闾左，军兴书檄煎膏火。此时也复有闲人，自引岩泉拾山果。後六百岁吾来游，洞中正夏凄如秋。乳石床平可坐卧，水作珠帘月作钩。十年神游八极表，浮名坐觉秋豪小。试问岑公迎我不？鹤飞忽下青松杪。
宋-陆游-《游卧龙寺》@晓发鱼复走瞿唐，沙头唤渡倚胡床。峒人争趁五更市，我亦来追六月凉。残星欲尽尚历落，明河已淡余苍茫。翻翻林表鸦鹊语，渺渺烟边鸥鹭行。过江走马五十里，小寺残僧真蕞尔。投鞭入门为一笑，僻陋称雄有如此！君不见天童径山金碧浮虚空，千衲梵呗层云中！
宋-陆游-《游武夷山》@少读封禅书，始知武夷君；晚乃游斯山，秀杰非昔闻。三十六奇峰，秋晴无纤云。空岩鸡晨号，峭壁丹夜暾。巢居寄千仞，鸿荒想羲轩，风雨蜕玉骨，难以俗意论。丹梯不容蹑，修蔓亦畏扪，泝滩进小艇，媿惊白鹭群。学道虽恨晚，养气敢不勤！宦游非本志，寄谢鹤与猿。
宋-陆游-《游西村》@昨夜雨多溪水浑，不妨唤渡到西村。出游始觉此身健，无食更知吾道尊。药笈可赊山店酒，筇枝时打野僧门。归来灯火茅檐夜，且复狂歌鼓盎盆。
宋-陆游-《游西村赠隐者》@水清沙净见游鱼，槐柳阴阴五月初。人似登仙惟火食，俗如太古欠巢居。熟闻高卧常扃户，剩欲频来共荷鉏。从此梦游端有地，渊明不独爱吾庐。
宋-陆游-《游僊》@飘飘鸾鹤杳难攀，万里东游海上山。应有世人遥稽首，紫箫余调落云间。
宋-陆游-《游僊》@凤舞鸾歌宴蕊宫，碧桃花下醉千锺。红尘谪满重归去，花未开残宴未终。
宋-陆游-《游僊》@玄圃春风赐宴时，双成独奏玉参差。侍晨饮釂虚皇喜，一段龙绡索进诗。
宋-陆游-《游僊》@初珥金貂谒紫皇，僊班最近玉炉香。为怜未惯层霄冷，独赐流霞九酝觞。
宋-陆游-《游僊》@玉殿吹笙第一僊，花前奏罢色凄然。忆曾偷学春愁曲，谪在人间五百年。
宋-陆游-《游修觉寺》@上尽苍崖百级梯，诗囊香碗手亲携。山从飞鸟行边出，天向平芜尽处低。花落忽惊春事晚，楼高剩觉客魂迷。兴阑扫榻襌房卧，清梦还应到剡溪。
宋-陆游-《游学射观次壁间诗韵》@走遍人间鬓尚青，尔来乐事满余龄。傍潭秋爽鉏甘菊，豋岳春暄采茯苓。闲倚松萝论剑术，静临窗几勘丹经。严光本是逃名者，安用天文动客星。
宋-陆游-《游学射山遇景道人》@肩舆适青郊，飞屐登翠麓。余霜未泫瓦，晨日初挂木。推门觅黄冠，避客似奔鹿。虽无与晤语，清坐意亦足。岂知逢此士，旷度超世俗。欣然同一笑，齿颊粲冰玉。探囊赠奇草，甘香胜芎菊。试临清镜照，衰发森已绿。出门恣幽讨，老僊有遗躅，丹灶虽已空，药丸遍山谷。嗟予迫迟暮，冠盖厌追逐，结茅远人境，此计亦已熟。若人真我友，玉字当共读。客来不知处，鸡犬望云屋。
宋-陆游-《游鄞》@晚雨初收旋作晴，买舟访旧海边城。高帆斜挂夕阳色，急橹不闻人语声。掠水翻翻沙鹭过，供厨片片雪鳞明。山川不与人俱老，更几东来了此生？
宋-陆游-《游圜觉乾明祥符三院至暮》@成都再见春事残，虽名闲官实不闲；门前车马闹如市，案上文檄高於山。有时投罅辄径出，略似齐客偷秦关。日斜仆夫已整驾，顾景欲驻愁嘲讪。岂知今朝有此乐，放浪一笑开衰颜。抽身黄尘乌帽底，得意翠木清泉间。褰裳危磴穷荦确，洗耳古涧听淙潺。岂惟顿觉宇宙广，政尔一散腰脚顽。似闻青城缥缈处，待我归缀仙官班。俊鹰解绦即万里，岂比倦翼方知还。
宋-陆游-《游云门诸兰若》@花过木阴合，溪云生暮凉。牛行响白水，鹭下点青秧。古寺宛如昔，稚松森已行。耆年不下榻，童子为烧香。
宋-陆游-《游张园》@冷局归差早，名园得缓行。穿林山骤出，度硖路微平。霜近柳无色，风生蒲有声。出门还戃怳，满路夕阳明。
宋-陆游-《游昭牛图》@游昭木石师李唐，画牛乃自其所长。出栏初听一声笛，意气已无千顷荒。客居京口老益困，衣不揜胫须眉苍，时时弄笔眼力健，磃角毛骨分毫芒。我无沙堤金络马，拂拭此幅喜欲狂。乞骸幸蒙优诏许，置身忽在烟林傍。日落饮牛水满塘，夜半饭牛天雨霜。俚医灌药美水草，老巫诃禁祓不祥。愿我孙子勤农桑，愿汝生犊筋脉强。碓声惊破五更梦，岁负玉粒输官仓。
宋-陆游-《游诸葛武侯书台》@沔阳道中草离离，卧龙往矣空遗祠。当时典午称猾贼，气丧不敢当王师。定军山前寒食路，至今人祠丞相墓。松风想像梁甫吟，尚忆幡然答三顾。出师一表千载无，远比管乐盖有余。世上俗锦宁办此，高台当日读何书?
宋-陆游-《有道流过门留与之语颇异口占赠之》@万里纵横自在身，偶然来看剡溪春。取将月去闲娱客，携得云归远寄人。缩地不妨游汗漫，移山随处对嶙峋。须君更出囊中剑，一为关河洗虏麈。
宋-陆游-《有感》@云崦重重不易寻，庖厨性命走山林。但令有月同幽梦，更用何人识苦心。流辈渐稀知死近，鬓毛无色觉愁侵。平生自许忘情者，颇怪灯前感慨深。
宋-陆游-《有感》@温洛荣河拱旧京，从来人物富豪英。报仇虽有楚三户，守节得无齐二城？胡寇宁能断地脉，王师行复畅天声。风麟久伏应争奋，勉为明时颂太平。
宋-陆游-《有感》@书生事业绝堪悲，横得虚名毁亦随。怖惧几成床下伏，艰难何啻剑头炊！贷监河粟元知误，乞尉迟钱更觉痴。已卜一庵鹅鼻谷，可无芝术疗朝饥？
宋-陆游-《有感》@读遍名山万卷藏，残年肯受俗低昂？正须啸咏风涛上，未至悲辛酒朒旁。梦里功名谁复计，闲中日月不胜长。虚皇有诏君知否，尽赐江湖作醉乡。
宋-陆游-《有怀》@筇杖斜斜倚素屏，北窗遥夜冷如冰。何时得与平生友，作字观书共一灯？
宋-陆游-《有怀独孤景略》@富贵世间元不乏，此君才大独难成。喑呜意气千人废，娴雅风流一座倾。韬略岂劳平大敌，文章亦足主齐盟。荒山野水涪州路，肠断西风薤露声。
宋-陆游-《有怀梁益旧游》@土堠累累只复双，悠然残梦对寒缸。乱山落日葭萌驿，古渡悲风桔柏江。虎印雪泥余过迹，树经野火有空腔。四方行役男儿事，常笑韩公赋下泷。
宋-陆游-《有怀青城雾中道友》@雪谷孤松自郁然，纷纷朝菌但堪怜。坐更拂石芥城劫，时说开皇龙汉年。淡煮藜羹天送供，闲拖藤杖地行仙。共看王室中兴後，更约长安一醉眠。
宋-陆游-《有客》@有客隐华山，学道忘岁月。灵苗生绝壁，光景中夜发，斸根食之尽，倏尔换金骨。通籍虎豹阍，日预通明谒，绿章奏封事，误字坐责罚。後身幸不忘，去日苦飘忽。白首三入朝，未省及黔突。方逃申公钳，已取卞和刖。福微不盈眦，罪众几擢发。上天岂怜之，寸步使屡蹶，拔其利欲根，还之山水窟。洗心谢宿愆，世事等胡粤。
宋-陆游-《有客》@有客南山至，相携饭野亭。倾篮鱼白白，出笼菜青青。米滑溪舂碓，碚浑草塞瓶。从今同保社，日醉不须醒。
宋-陆游-《有年》@不向神林乞雨晴，天公自解相西成。急符收尽无逋赋，新酒沽多足笑声。外户彻扃停夕柝，齐民相劝力春耕。传闻夜市连三鼓，却恨庞公不入城。
宋-陆游-《有术士过门谓余寿及九十》@形骸鹤瘦复松枯，况是新霜满鬓须。醉似在家狂道士，愚于识字老耕夫。敢言万里封侯事，但问纵文入口无？许我年如伏生比，逢时犹解诵唐虞。
宋-陆游-《有叟》@有叟镜湖边，茆茨八九椽。凭阑秋万里，闭户醉经年。身外浮名小，胸中浩气全。此生吾自判，造物恐无权。
宋-陆游-《有所感》@世事真成风马牛，细思愈觉此生浮。旧交散後知心少，行路难来出户愁。气节陵夷谁独立，文章衰坏正横流。鲁中狂士今安有？泪尽朱云草满丘。
宋-陆游-《有所懹》@镜里形模日夜衰，三峰师友久暌离。芝房又失耘锄候，丹剂常思沐浴时。雷雨未成龙起晚，海天无际鹤归迟。午窗一钵青精饭，拣得香薪手自炊。
宋-陆游-《有为予言乌龙高嶮不可到处有僧岩居不知其年》@樵子向予说，有僧巢翠微；岩扉云共宿，锡杖鹤同飞。日暮松明火，天寒槲叶衣。弃官从此逝，非子尚谁归？
宋-陆游-《有为予言乌龙高嶮不可到处有僧岩居不知其年》@嶮绝无微径，淙潺有细流。寒岩依作屋，堕毳拾为裘。木客求相识，毛人约共游。百年如一瞬，尘世几公侯。
宋-陆游-《有自蜀来者因感旧游作短歌》@锦城如海行不极，马迹重重车毂击。家住城西三十年，闻说城东未曾识。看花走马宿中路，经月酒徒无觅处；露香风暖海棠开，碧鸡坊中倘相遇。放翁憔悴鬓成丝，空有西游千首诗。今朝雨霁上危榭，意气颇如年少时。持杯欲作消愁计，酒未著人愁已醉；不成题句写幽情，一幅蛟绡空寄泪。
宋-陆游-《又明日复作长句自规》@大学渊源不易穷，古人立志自童蒙。醉犹温克方成德，梦亦斋庄始见功。痛哭孰能悲陷溺，力行犹足变雕虫。太空云翳终当散，吾道常如日正中。
宋-陆游-《又送李舍人赴阙》@执简曾闻侍玉螭，谪仙才调尽推奇。能将苦语康时病，更遣丹诚动主思。北阙亲朋瞻旧德，东吴山水入新诗。知公自有经纶术，会见飞翔集凤池。三径从来半草莱，席门那为故人开。自惭不是梧桐树，安得朝阳鸣凤来。
宋-陆游-《又又》@蹋雨敲门觅季夷，襞牋同和仲高诗。回思五十年前事，恰似今宵梦里时。五十年间万事空，嬾将白发对青铜。故人只有桃花在，惆怅无情一夜风。又又空舍封书箧，贫知藜糁美，渴爱粟浆酸。食少从奴去，人稀苦屋宽。
宋-陆游-《又作二首自解》@尽日溪边艇子斜，治生不种邵平瓜。已分邻舍红莲米，更啜僧房紫笋茶。
宋-陆游-《又作二首自解》@灵府安平四体和，经时止酒颊常酡。老生要是常谈尔，吐纳余闲即按摩。
宋-陆游-《右双鹅》@断崖幽洞白云深，缥渺仙槎无古今。飞下一峰相劳苦，却疑天外有知音。
宋-陆游-《右题天童山宿鹭亭》@攀石扪萝到更幽，玲珑咫尺嬾穷搜。旁人不会当时意，为欠门生作伴游。
宋-陆游-《右题育王山明月堂》@疏钟迎客到溪亭，碧瓦朱栏相照明。想得松阴排万衲，篮舆放处恰诗成。
宋-陆游-《右吴江》@晓听枫桥钟，暮泊松江月。斯人亦可人，淡墨写愁绝。
宋-陆游-《迂拙》@迂拙宜归早，乘除得死迟。老稀朝市梦，穷足道途诗。哗世无它技，忘怀自一奇。故溪幽绝处，惟许白鸥知。
宋-陆游-《予出蜀日尝遣僧则华乞签于射洪陆使君祠使君》@我幼入家塾，结发知苦心。稍长谬闻道，笃守至于今。淡然朱丝弦，三叹有遗音。讵敢负所学，枉尺求直寻。彼哉孔光辈，千载污儒林！
宋-陆游-《予出蜀日尝遣僧则华乞签于射洪陆使君祠使君》@童子丹元家，湛然居灵府。世人不少悟，役役徒自苦。江湖岂不广，鱼乃投数罟。是身如璞玉，要经大火聚。万卷读丹经，孰能精去取？
宋-陆游-《予出蜀日尝遣僧则华乞签于射洪陆使君祠使君》@少壮不自料，慷慨志四方。谢病还故山，始觉白日长。命薄类蝉翼，功名安可望？狐狸不足问，力不当财狼。惟有卧钓船，仰看白鹭行。
宋-陆游-《予出蜀日尝遣僧则华乞签于射洪陆使君祠使君》@孤云起江郊，万木酣天风。水鸟何所恨，终夜号菰丛？我兴视中庭，北斗挂寒空。谁言秋夜长，明星已生东。丈夫老忧国，百虑蟠胸中。
宋-陆游-《予出蜀日尝遣僧则华乞签于射洪陆使君祠使君》@我昔游青城，万仞穷跻攀，巢居上官翁，许我分半山。且言牡丹平，可卜茅三间。报国未能忘，承诏遂东还。蹭蹬意何成，看云徒汗颜！
宋-陆游-《予初仕为宁德县主簿而朱孝闻景参作尉情好甚》@白鹤峰前试吏时，尉曹诗酒乐新知。伤心忽入西窗梦，同在峬村折荔枝。
宋-陆游-《予读元次山与瀼溪邻里诗意甚爱之取其间四句》@北起成孤峰，东蟠作幽谷。中有十余家，芦藩映茆屋。土肥桑柘茂，雨饱麻豆熟。比邻通有无，井税先期足。烟中语相答，月下歌相续。儿童不识字，未必非汝福。
宋-陆游-《予好把酒常以小户为苦戏述》@我非恶旨酒，好饮而不能。方其临觞时，直欲举斗升。若有物制之，合龠已不胜。岂独观者笑，心亦甚自憎。正如疾逆虏，愤切常横膺，蹭蹬忽衰老，何由效先登？上天无长梯，系日无长绳，可叹固非一，壮志空飞腾。
宋-陆游-《予年十六始识叶晦叔於西湖上後二十七年晦叔》@故人零落久山丘，谁记京华第一流。曹霸挥毫空万马，庖丁投刃解千牛，相逢梦境何劳记，追想青年未免愁。雷电取将遗稿尽，他年虚有茂陵求。
宋-陆游-《予顷游青城数从上官道翁游暑中忽思其人》@往年屡游丈人祠，上官八十如婴儿。自言少年聋不治，芝房松鬣可无饥。叩之不答但解颐，德人之容端可师。我闻学道当精思，毕世不可须臾离。公虽泯默意可知，亡羊要是缘多岐。逝从公游亦未迟，联杖跨海寻安期。
宋-陆游-《予秋夜观月得疟疾枕上赋小诗自戏》@贪看霜月步亭皋，不觉寒侵范叔袍。且倚诵诗驱疟鬼，断无人寄碧腴膏。
宋-陆游-《予十年间两坐斥罪虽擢发莫数而诗为首谓之嘲》@扁舟又向镜中行，小草清诗取次成。放逐尚非余子比，清风明月入台评！
宋-陆游-《予十年间两坐斥罪虽擢发莫数而诗为首谓之嘲》@绿蔬丹果荐瓢尊，身寄城南禹会村。连坐频年到风月，固应无客叩吾门。
宋-陆游-《予十许岁即往来云门诸山今复与诸子来追念凄》@经行犹记髧髦初，所至浑如过故墟。桥废夕阳空鹤表，碑亡春草没龟趺。荒郊渺渺羊牛下，丛木萧萧鸟雀呼。可恨一衰今至此，右携筇杖左人扶。
宋-陆游-《予数年不至城府丁巳火後今始见之》@陈迹关心已自悲，劫灰满眼更增欷。山川壮丽昔无敌，城郭萧条今已非。窣堵招提俱昨梦，祝融回禄尚余威。故交减尽新知少，纵保桑榆谁与归？
宋-陆游-《予使江西时以诗投政府丏湖湘一麾会召还不果》@文字尘埃我自知，向来诸老误相期。挥毫当得江山助，不到潇湘岂有诗？
宋-陆游-《予素不工书故砚笔墨皆取具而已作诗自嘲》@我昔生兵间，淮洛靡安宅。紞髦入小学，童卯聚十百。先生依灵肘，教以兔园册。仅能记姓名，笔砚固不择，灶煤磨断瓦，荻管随手画。稍长游名场，麤若分菽麦。偶窥文房谱，虽慕无由获。笔惟可把握，墨取黑非白，砚得石即已，殆可供捣帛。从渠膏梁子，窃视笑哑哑。
宋-陆游-《予宿疾多已失去独气痛时作赋诗自宽》@疾久难全去，扶持度岁年。垣墙完罅隙，七箸禁芳鲜。渐减观书课，常储买药钱。乡人多不识，谁与问沉绵？
宋-陆游-《予所居南并镜湖北则陂泽重复抵海小舟纵所之》@人间五十年，自笑晚乃悟。归来写苔纸，老惫无杰句。
宋-陆游-《予所居三山在镜湖上近取舍东地一亩种花数十》@出郭西南十里过，小园风月得婆娑。翠屏三扇恰相倚，玉镜一奁谁为磨？投镊未嫌衰鬓白，插花聊喜醉颜酡。耶溪更尽青鞋兴，免使将军怒脱靴。
宋-陆游-《予行蜀汉间道出潭毒关下每憩罗汉院山光轩今》@山光轩上几闲游，潭毒关前又小留。麦陇雪苗寒剡剡，柘林风叶暮飕飕。马行剑阁从今始，门泊吴船亦已谋。醉眼每嫌天地迮，尽将万里著吾愁。
宋-陆游-《予未冠即交诸名胜今无复在者感叹有作》@早岁乡闾接胜流，老来零落叹山丘。欲寻共语人难得，却是封侯印易求。数酌不能成兀兀，一枰且复寄悠悠。世间只有身差重，惆怅今年白尽头。
宋-陆游-《予以淳熙戊戌岁自蜀归时年五十四今三十有二》@入玉门关到酒泉，昔人想望若登天。岂知万里西征客，归卧家山三十年。
宋-陆游-《予以壬戌六月十四日入都门癸亥五月十四日去》@三百六十日，扶衰得出都。略无新伎俩，仍是旧形模。世事蛮攻触，人情越事吴。勿言蓴菜老，檥棹醉湘湖。
宋-陆游-《予以壬戌六月十四日入都门癸亥五月十四日去》@一百七十里，我行谁谓赊。期年初去国，度宿即还家。事似谈春梦，身如寄客槎。石帆村好在，重理旧桑麻。
宋-陆游-《予欲自严买船下七里滩谒严光祠而归会滩浅陆》@客星祠下渺烟波，欠我扁舟舞短蓑。不为穷冬怕滩恶，正愁此老笑人多。
宋-陆游-《予欲自严买船下七里滩谒严光祠而归会滩浅陆》@桐庐县前橹声急，苍烟茫茫白鸟双。乱山日落潮未落，胜绝不减吴松江。
宋-陆游-《予自春夏屡病至立秋而愈作长句自贺》@良药扶衰抵万金，渐加糜粥辍呻吟。溪风拂簟有秋意，山影半庭生夕阴。薄俗只成惊老眼，幽居正得遂初心。岸巾待月栏干曲，更觉天公爱我深。
宋-陆游-《余邦英惠小山新芽作小诗三首以谢》@家园破社得鹰爪，舌本初参便到眉。忽喜云腴来建苑，坐令渴肺生华滋。
宋-陆游-《余邦英惠小山新芽作小诗三首以谢》@正焙如观诗大雅，小山当似变风论。脱今风格不类古，终有先王礼义存。
宋-陆游-《余邦英惠小山新芽作小诗三首以谢》@平时共语不成些，痴坐空雕藜苋肠。谁遣春风入牙颊，诗成忽带小山香。
宋-陆游-《余得芦竹拄杖于舍傍民家似芦非芦坚劲轻滑色》@轻坚芦竹杖，入用自龟堂。挺节冰霜後，论交岁月长。心空无宠辱，时异有行藏。老病登临少，何妨日倚床。
宋-陆游-《余得木杖于秦望山中今三十年矣陇蜀万里未尝》@提携到处觉身轻，楚泽秦关不计程。只道维摩无侍者，谁知上座是同行。青鞋白拂真相称，湘竹溪藤误得名。珍重从今常倚壁，住庵吾欲过浮生。
宋-陆游-《余寒》@漠漠余寒透客衣，江村倍觉失春期。颉颃燕比常年晚，开落花争数日迟。
宋-陆游-《余年二十时尝作菊枕诗颇传於人今秋偶复采菊》@采得黄花作枕囊，曲屏深幌閟幽香；唤回四十三年梦，灯暗无人说断肠。
宋-陆游-《余年二十时尝作菊枕诗颇传於人今秋偶复采菊》@少日曾题菊枕诗，蠹编残稿锁蛛丝。人间万事消磨尽，只有清香似旧时。
宋-陆游-《余年四十六入峡忽复二十三年感怀赋长句》@当年吊古巴东峡，雪洒扁舟见早梅。宋玉宅边新酒美，巫山庙下暮猿哀。樵柯烂尽棋方剧，客甑炊成梦未回。已把痴顽敌忧患，不劳团扇念寒灰。
宋-陆游-《余庆出游夜归》@杖藜寻胜惬幽情，芒屦如飞病体轻。迎客野梅才半吐，避人山雉尚徐行。东溪水落滩声壮，南岭云酣雪意成。薄暮归来僧已定，佛龛独对一灯明。
宋-陆游-《余往与宇文叔介同客山南今年叔介客死临安十》@羁魂憔悴远相寻，髭断肩寒带苦吟。归校药方缘底事？知君死抱济时心。
宋-陆游-《余为成都帅司参议成将军汉卿为成都路兵钤相》@将军胸中备文武，铁马黄旗玉关路。羌胡可灭心自知，富贵有命才可与。夺官置之三硖中，空山猿鸟同朝暮。道逢奇士握手谈，明日家人不知处。平生心事一丹灶，万里生涯两芒屦。东嘉古寺卧高秋，时有巢仙来叩户。山中岂识故将军，但怪英姿凛不群；电眼蝟须长八尺，论丹说剑气凌云。
宋-陆游-《鱼池将涸车水注之》@清波溜溜入新渠，邻曲来观乐有余。试手便同三日雨，满陂已活十千鱼。喜如雷动风行际，快若天开地辟初。万物但令俱有托，吾曹安取爱吾庐！
宋-陆游-《渔扉》@湖上千峰翠作围，正应佳处著渔扉。迂疏自计难谋食，老病谁令未拂衣？万里沧波鸥乍没，千年华表鹤重归。一盂粟饭吾何恨，自古高人有采薇。
宋-陆游-《渔扉》@蜻蜓浦上一渔扉，回首人间万事非。卖药山城携鹤去，看碑野寺策驴归。偶因束带悲腰减，常为梳头感发稀。午睡定知无客搅，曲肱闲看雨霏霏。
宋-陆游-《渔父》@千钱买一舟，百钱买两桨。朝看潮水落，暮看潮水长。持鱼换盐酪，县郭时下上。亦或得浊醪，不复计瓶盎，浩歌忘远近，醉梦堕莽苍。玄真不可逢，悠然寄遐想。
宋-陆游-《渔父》@楚江茫茫新雨霁，残云蹙作鱼鳞细。老翁短楫去若飞，我欲从之已天际。从之不可况共语，醉眼知渠轻一世。直钓去饵五十年，此意宁为得鱼计！
宋-陆游-《渔父》@食箪虽薄尚羹藜，且喜今朝酒价低。一棹每随潮上下，数家相望埭东西。团团箬笠偏宜雨，策策芒鞋不怕泥。应笑漆园多事在，本来无物更谁齐？
宋-陆游-《渔父》@数十年来一短蓑，死期未到且婆娑。敲门赊酒常酣醉，举纲无鱼亦浩歌。片月又生红蓼岸，孤舟常占白鸥波。人间各自生涯别，文叔君房媿汝多。
宋-陆游-《渔歌》@斜阳收尽暮烟青，嫋嫋渔歌起远汀。商略野人何所恨，数声哀绝不堪听。
宋-陆游-《渔家》@江上渔家水蘸扉，闲云片片傍苔矶。钓收鹭下虚舟立，桥断僧寻别径归。海近冈峦多迤逦，天寒雾雨正霏微。羊裘老作桐江叟，点检初心幸未违。
宋-陆游-《渔浦》@桐庐处处是新诗，渔浦江山天下稀。安得移家常住此，随潮入县伴潮归。
宋-陆游-《渔浦》@渔翁持鱼叩舷卖，炯炯绿瞳双脸丹。我欲从之逝已远，菱歌一曲暮江寒。
宋-陆游-《渔翁》@江头渔家结茆庐，青山当门画不如。江烟淡淡雨疏疏，老翁破浪行捕鱼。恨渠生来不读书，江山如此一句无。我亦衰迟惭笔力，共对江山三叹息。
宋-陆游-《渔翁》@船入芦花日暮时，双瞳炯炯鬓如丝。世间岂少磻溪叟，老向烟波人不知。
宋-陆游-《渔翁》@文叔君房两故人，可怜俱作白头新。桐江归伴邻翁醉，一笑相看意却真。
宋-陆游-《渔隐堂独坐至夕》@斜倚筇枝岸幅巾，闭门久已谢知闻。中庭日正花无影，曲沼风生水有纹。三尺桐丝多静寄，一樽玉瀣足幽欣。世间万事都忘尽，惟向闲中屡策勋。
宋-陆游-《与村邻聚饮》@冬日乡闾集，珍烹得?尝。蟹供牢九美，鱼煮脍残香。鸡跖宜菰白，豚肩杂韭黄。一欢君勿惜，丰歉岁何常？
宋-陆游-《与村邻聚饮》@交好贫尤笃，乡情老更亲。鯗香红糁熟，炙美绿椒新。俗似山川古，人如酒醴醇。一杯相属罢，吾亦爱吾邻。
宋-陆游-《与儿辈泛舟游西湖一日间晴阴屡易》@逢著园林即款扉，酌泉鬻笋欲忘归。杨花正与人争路，鸠语还催雨点衣。古寺题名那复在，後生识面自应稀。伤心六十余年事，双塔依然在翠微。
宋-陆游-《与儿辈论李杜韩柳文章偶成》@吏部仪曹体不同，拾遗供奉各家风。未言看到无同处，看得同时已有功。
宋-陆游-《与儿辈小集》@老子秋来乐事稠，吴粳新捣酒新篘。矮黄不待园官送，小白每烦溪女留。顿饱可怜频梦与，半酣自喜有儿酬。不如意事何穷已？且放团栾一笑休。
宋-陆游-《与儿孙同舟泛湖至西山旁憩酒家遂游任氏茅庵》@过埭维舟古柳根，却扶拄杖入烟村。印泥接迹牛羊过，投宿争林鸟雀喧。酒保殷勤邀瀹茗，道翁伛偻出迎门。郊居不与人间事，惟有耕桑得细论。
宋-陆游-《与儿孙小饮》@岁暮寒多雨，村深早闭门。荒园摘葵芥，近市买鸡豚。短褐联三世，幽窗共一樽。五曹常得此，余事不须论。
宋-陆游-《与儿子至东村遇父老共语因作小诗》@桑竹穿村巷，衡茅隔土垣。海氛成物象，秋气肃川原。豆芋行将熟，鸡豚亦已繁。丰凶岁所有，农事更深论。
宋-陆游-《与高安刘丞游大愚观壁间两苏先生诗》@野性纵壑鱼，官身坠阱虎。适得建溪春，颇意松下釜。微霜初变寒，短景已过午。佳客能联翩，老宿相劳苦。怀哉两苏公，去日不可数。泉扃一埋玉，世事几炊黍。吾侪生苦晚，伫立久恻楚。尚想来游时，黄锺赓大吕。
宋-陆游-《与建子振孙登千峰榭观乌龙雪》@二樨慧堪怜，犹赊志学年。能抛竹騕褭，来看玉蜿蜒。百念宽身後，余生慰眼前。善和书幸在，它日要人传。
宋-陆游-《与黎道士小饮偶言及曾文清公慨然有感》@临川税驾忽数月，嗜睡爱闲常闭门。君诗始惬病僧意，吾道难为俗人言。秋雨凄凄黄叶寺，春风酣酣绿树村。曾公九原不可作，一樽破涕诵招魂。
宋-陆游-《与邻翁登山亭》@数掩槿篱围夕照，一间茅舍背阴崖。吾生扰扰实无乐，人事悠悠那可谐？忧患向来侵绿鬓，登临此日费青鞋。京华旧友凋零尽，野老逢迎一散怀。
宋-陆游-《与青城道人饮酒作》@君不见太傅晚岁具海舟，归欲极意东山游；翰林偶脱夜郎谪，大醉赋诗黄鹤楼。两公穷达何足道，同是逸气横清秋。我无一事行千里，青山白云聊散愁。有酒不换西凉州，无酒不典鷫鷞裘。不作王猛傲睨坐扪虱，不作甯戚悲歌起饭牛。五云覆鼎金丹熟，笙鹤飘然戏十洲。
宋-陆游-《与野人散策门外》@春意侵寒律，川云结夕阴。闲人了无事，邻叟偶相寻。废沼萍黏块，孤村雀满林。世间真梦耳，何物可关心？
宋-陆游-《与子虡子坦坐龟堂後东窗偶书》@时鸟朝暮鸣，芳草日夜生。春风舍我去，岁律俄峥嵘。缀簇茧白白，出陂稻青青。鸣机织苎葛，暑服亦已成。小儿结山房，窗户颇疏明。万事不挂眼，朱黄浩纵横。佳哉东北风，吹下读书声；功名讵敢望，且复慰父兄。
宋-陆游-《与子坦子聿游明觉十四韵》@我自何山来，觅路占楼钟。联翩两葛巾，跌宕一短筇。深谷已曛黑，夕阳犹半峰。堂中千岁师，磊砢如古松。残僧三四辈，斗粟各自舂。长廊久寂寞，香火亦阙供。颇闻在世时，一钵制恶龙，时时出雷雨，百里常年丰。宿缘忽云尽，献供无春农。馋乌晨攫饭，饥鼠夜穿墉。而况我辈人，生世本不逢，胡不安汝分，终年抗尘容？静观兴废事，可洗芥蔕胸。一笑下山去，村坞烟重重。
宋-陆游-《与子坦子聿元敏犯寒至东园寻梅》@北风吹人身欲僵，老翁畏冷昼闭房。梅花忽报消息动，意气山立非复常。二儿一孙奉此老，瘦藤夭矫凌风霜。幽禽白颊忽满树，似与我辈争翱翔。沟绝无声冻地裂，耿耿寒日青无光。归来相视不得语，小榼一写鹅儿黄。
宋-陆游-《与子聿读经因书小诗示之》@经中固多趣，我老未能忘。似获连城璧，如倾九酝觞。信能明孔氏，何暇傲羲皇。努力晨昏事，躬行味始长。
宋-陆游-《宇文衮臣吏部予在蜀日与之游至厚契阔死生二》@英姿爽气宇邛州，虽古人中岂易求。六月长途将暍死，一天风雹起龙湫。
宋-陆游-《宇文子友闻予有西郊寻梅诗以诗借观次其韵》@拾遗遗迹付缁郎，槁叶凝尘欲满堂。已恨樽罍孤胜践，更堪风雨病幽芳。兰荪千古有同调，蜂蝶一春空自忙。马上得诗归绝叹，故园三径久成荒。
宋-陆游-《雨》@映空初作茧丝微，掠地俄成箭镞飞。纸帐光迟饶晓梦，铜炉香润覆春衣。池鱼鱍鱍随沟出，梁燕翩翩接翅归。惟有落花吹不去，数枝红湿自相依。
宋-陆游-《雨》@晓望横斜映水亭，暮看飘洒湿帘旌。不嫌平野苍茫色，实厌空阶点滴声。上策莫如常熟睡，少安毋躁会当晴。且将穑事传童稚，未插秧时正好耕。
宋-陆游-《雨》@家近蓬莱白玉京，草堂登望不胜清。初惊野色昏昏至，已见波纹细细生。残醉顿消迎乱点，微吟渐苦入寒声。只愁今夕虚檐滴，又封青灯梦不成。
宋-陆游-《雨》@秋冬久不雨，气浊喜云生。麦垄崇朝润，茆檐彻夜声。初来断幽径，渐密杂疏更。赖有墙阴荠，离离已可烹。
宋-陆游-《雨》@薄晚初沾洒，清晨更惨凄。鱼寒抛饵去，鸦湿就檐栖。幽涧溅溅溜，长堤浅浅泥。一杯持自贺，吾事在锄犁。
宋-陆游-《雨复作》@今日云归恰喜晴，小池忽见水纹生。窗昏又辍雠书课，卧听萧萧打叶声。
宋-陆游-《雨复作自近村归》@夜听萧萧未涨溪，朝行滮滮已成泥。可怜鸠取招麾速，谁似云知出处齐？野菊枝长半狼藉，江枫叶落正凄迷。行人也识龟堂老，小榼村醪手自携。
宋-陆游-《雨过行视舍北菜圃因望北村久之》@蔬畦蹑屐惬幽情，检挍园丁日有程。得雨尚悭须灌溉，我来时听桔槔声。
宋-陆游-《雨过行视舍北菜圃因望北村久之》@吴牛啮草卧斜阳，乌臼青红未饱霜。急趁路乾来寓目，十分闲事却成忙。
宋-陆游-《雨寒戏作》@扫园收槲叶，掊地甃塼炉。幸有藜烹粥，何惭纸作襦。
宋-陆游-《雨後》@甘澍慰群望，浮云还故墟。新凉生枕簟，余润入犁锄。帘上翩翩燕，蒲新鱍鱍鱼。素秋犹半月，团扇意先疏。
宋-陆游-《雨後》@础润还成雨，云收旋作晴。岩花分日发，林笋逐番生。笔砚行常具，轩窗晚更明。尘埃幸不到，那得废诗情。
宋-陆游-《雨後》@雨後凉生病体轻，闲拖拄杖出门行。槐花落尽桐阴薄，时有残蝉一两声。
宋-陆游-《雨後》@小筑涛江外，微凉暑雨余。倾囊致欢伯，信脚到华胥。芳草翩翩蝶，清池泼泼鱼。此翁虽耄矣，作计未全疏。
宋-陆游-《雨後》@一夜茅檐雨，晨兴乃尔凉。禽鱼皆遂性，草木自吹香。微润生琴藨，纤尘避笔床。悠然北窗兴，真欲傲羲皇。
宋-陆游-《雨後出门散步》@细水穿沙溜，残云扶雨归。不成游酒市，且作倚渔扉。老大徂年速，羁穷壮志违。破裘虽百结，犹胜泣牛衣。
宋-陆游-《雨後出门散步》@病叶常先霣，寒潮只暗生。扶衰赖药石，随意出柴荆。细路牛栏湿，疏篱绩火明。枯荣不须计，千古一棋枰。
宋-陆游-《雨後登西楼独酌》@老觉人间无一欣，强寻高处看归云。天空列嶂开图画，水落寒江学篆文。四海道途行太半，百年光景近中分。交游赖有曲生在，正向愁时能策勋。
宋-陆游-《雨後独登拟岘台》@高城断处阁横空，目力虽穷兴未穷。燕子争泥朱槛外，人家晒网绿洲中。谁能招唤三秋月？我欲凭陵万里风。更比岘山无湛辈，论交惟是一枝筇。
宋-陆游-《雨後复小雪》@雨雪来无已，冬春忽欲交。贱贫安淡薄，老钝耐讥嘲。村酒儿能取，农书手自钞。暮年真个嬾，屋漏旋添茆。
宋-陆游-《雨後过近村》@赋罢潚明归去来，紵衣桐帽一时裁。岁华新笋初成竹，天气停云未断梅。江路醉归常嵬峨，僧窗闲过即徘徊。老人剩有凋年感，寄语城笳莫苦催。
宋-陆游-《雨後寒甚》@陂泽连山脚，风烟接海滨。孤鸿悲远客，残菊伴陈人。酒尽瓶枵腹，炉寒客曲身。老翁殊耐事，一笑自回春。
宋-陆游-《雨後极凉》@金微未壮长，火老尚余烬，可怜茅舍翁，瞑目困藉躏。萧萧得一雨，天气颇清润，岂惟爽襟灵，亦足祛疾疢。浮生日月驶，老死才一瞬。圣贤邈不嗣，利欲以身徇。孰能痛澡雪，此道庶少进。闭门君但学，妙理天岂吝。
宋-陆游-《雨後极凉料简箧中旧书有感》@日昳小雨不至晡，雨虽未足凉有余。细泉泠泠咽幽窦，清风策策惊高梧。笠泽老翁病苏醒，欣然起理西斋书。十年灯前手自校，行间颠倒黄与朱。区区朴学老自信，要与万卷归林庐。尔来世俗喜变古，凿空饰诈无根株。愀然抚几三太息，力薄抱恨何由祛？兰台漆书非己责，且为签縢除蠹鱼。
宋-陆游-《雨後集湖上》@野水交流自满畦，芳池新涨恰平堤。花藏密叶多时在，莺占高枝尽日啼。绣袂窦裙催结束，金尊翠杓共提携。白头自喜能狂在，笑襞蛮牋落醉题。
宋-陆游-《雨後绝凉偶作》@槐阴日色薄，桐叶雨声长。林下有余适，城中无此凉。浮瓜寒水碧，斸药小鉏香。未许陶潜达，华簪何足忘。
宋-陆游-《雨後快晴步至湖塘》@齿豁从教道字讹，负薪陌上且行歌。古人亦自逢时少，吾辈何疑忤俗多。山扫黛痕如尚湿，湖开镜面似新磨。亦知大有抓髯处，无奈西流白日何！
宋-陆游-《雨後凉甚》@并海宽闲野，清秋摇落天。微凉供美睡，稳字入新联。陋屋萧萧雨，修茼细细泉。晚窗生酒兴，洗酌一陶然。
宋-陆游-《雨後露坐小酌》@闭门谁与乐颓年，旋扫桐阴近酒边。病久一春稀见蝶，雨多六月始闻蝉。官仓求饱真聊尔，山墅怀归每惘然。从此读书仍复嬾，惟留白眼望青天。
宋-陆游-《雨後散步後园》@淡日轻云未快晴，涓涓沟水去无声。为怜一径新苔绿，别就墙阴取路行。
宋-陆游-《雨後散步後园》@泽国霜迟木未疏，秋来更觉爱吾庐。芭蕉绿润偏宜墨，戏就明窗学草书。
宋-陆游-《雨後殊有秋意》@天地新秋入苦吟，诗书万古付孤斟。爱君忧国孤臣泪，临水登山节士心。只叹鼻端无妙斲，岂知弦外有遗音。剡中胜践今犹昔，安得高人支道林？
宋-陆游-《雨後微阴光景益奇复得长句》@结辙轩车已扫空，挥犀谈笑与谁同？日消浅醉闲吟里，春在轻阴薄霭中。百尺游丝喜风定，一双新燕说泥融。天工只费须臾力，开遍东阑半丈红。
宋-陆游-《雨後至近村》@夜雨晓方止，朝云犹作阴。山余一寸碧，溪长半篙深。卧泛白鸥渚，行穿黄叶林。老农能共语，真率会人心。
宋-陆游-《雨後至近村》@年耄身犹健，秋高疾已平。邻翁思问讯，蔬圃要巡行。竹杖轻无迹，芒鞋捷有声。相逢无别语，努力事冬耕。
宋-陆游-《雨霁》@雨霁禽鱼乐，风生草木香。老惊时易失，闲觉日偏长。合合蛙何怒？翩翩蝶许忙！闭门真得计，切勿变轩昂。
宋-陆游-《雨霁》@一雨洗炎蒸，危阑偶独凭。凉颸生萃蔡，爽气入鬅鬙。庭下宵游磷，盘中昼扫蝇。绝胜尘土裹，马上嚼寒冰。
宋-陆游-《雨霁出游书事》@十日苦雨一日晴，拂拭拄杖西村行。清沟泠泠流水细，好风习习吹衣轻。四邻蛙声已合合，两岸柳色争青青。辛夷先开半委地，海棠独立方倾城。春工遇物初不择，亦秀燕麦开芜菁。荠花如雪又烂熳，百草红紫那知名。小鱼谁取置道侧，细柳穿颊危将烹。欣然买放寄吾意，草莱无地苏疲氓。
宋-陆游-《雨霁春色粲然喜而有赋》@应接年光老渐慵，能犹一饮百分空。半沾蝶粉帘栊雨，远送莺声巷陌风。千缕麴尘杨柳绿，万枝猩血海棠红。从来造物陶甄手，却在闲人诗句中。
宋-陆游-《雨凉小饮戏作》@孤村小院雨输凉，团扇流尘簟避床。蛩思感秋吟坏壁，萤光乘暗遶高梁。巾箱字细成褫嬾，醽醁杯深断送狂。坐睡觉来人已散，帘栊时度玉簪香。
宋-陆游-《雨闷示儿子》@东吴春雨多，略无三日晴。蒙蒙平野暗，淅淅空阶声。百花雨中尽，三月未闻莺。重裘坐奥室，时序真强名。亦欲借驴出，泥淖沾衣缨。抚事每累欷，浊醪聊独倾。景运今方开，关辅一日平。我家本好畤，灞滻可躬耕，买酒新丰市，看花下杜城，会当与汝辈，藉草作清明。
宋-陆游-《雨晴》@久雨作我病，今朝身顿轻。花房避初旭，帘影弄新晴。漉酒纶巾折，听琴拄杖横。翛然又终日，未觉负平生。
宋-陆游-《雨晴》@旱暵常思雨，沉阴却喜晴。放船莲荡远，岸帻竹风清。淮浦戎初遁，兴州盗甫平。为邦要持重，死复议消兵。
宋-陆游-《雨晴》@山川炳焕似辟国，风雨退收如解严。老子真成无一事，抱孙负日坐茆檐。
宋-陆游-《雨晴》@闲曳枯筇自在行，曲廊小阁赏新晴。幽禽叶底吟风久，残雨枝间照日明。茶映盏毫新乳上，琴横荐石细泉鸣。亦知老健终难恃，且复萧然得此生。
宋-陆游-《雨晴》@小雨初增气惨凄，新晴差解病沉迷。虚廊静院听松籁，细草甘泉养鹿麛。寒霭细分山远近，野歌相应路高低。孰知倦客萧然意，水品茶经手自携。
宋-陆游-《雨晴步至山亭欲遂游东村不果》@村陋垣屋颓，岁晚风雨横。泥涂绝还往，餐粥养衰病。药囊杂书卷，白发满清镜。一榻卧兼旬，不践墙下径。乌鹊忽报晴，霜重节侯正。厌供冻砚愁，颇动蜡屐兴。山楹快远眺，松吹惬幽听。地瘦药苗稀，叶脱木枝劲。东村未为远，脚力不济胜。三叹入荆扉，跏趺学僧定。
宋-陆游-《雨晴风日绝佳徙倚门外》@一双芒屩伴筇枝，不用儿扶自出嬉。贪看南山云百变，舍西溪上立多时。
宋-陆游-《雨晴风日绝佳徙倚门外》@茶酽无端废午眠，杖藜信步到门前。青裙溪女结蚕卦，白发庙巫催社钱。
宋-陆游-《雨晴风日绝佳徙倚门外》@章老三年病方死，吴翁一夕呼不醒。独有此身顽似铁，倚门常看暮山青。
宋-陆游-《雨晴游洞宫山天庆观坐间复雨》@近水松篁锁翠微，洞天宫殿对清晖。快晴似为酴醾计，急雨还妨燕子飞。道士昼闲丹灶冷，山童晓出药苗肥。拂床不用勤留客，我困文书自怕归。
宋-陆游-《雨晴游香山》@雨打酴醾夜未拆，一晴柳岸先飘雪。我摇画楫镜湖中，碧水青天两奇绝。长歌缥缈云不动，横笛清悲竹将裂。悠然起舞影零乱，卓尔四顾心激烈。好山可隐轻舍去，故人已贵长乖隔。肺渴生尘防酒兴，眼晕成花作书厄。平生所期无一遂，独有旷快相除折。夜归灯火闹湖边，淡淡西南一勾月。
宋-陆游-《雨晴至园中》@入夏经月雨，园路久已荒。今朝偶一到，蒿艾如人长。岂惟蛙黾豪，颇觉蜂蝶狂。怅然怀故山，舍东百本桑。迨此积雨余，枝叶沃以光。父老适相遇，藉草挥一觞。一觞颓然醉，笑语相扶将。赋诗示儿子，此乐未易忘。
宋-陆游-《雨三日歌》@秋风戒寒雨三日，空村无人暮萧瑟。北窗书生万卷书，齿豁头童真可惜。轮囷新蟹黄欲满，磊落香橙绿堪摘。兴来尚能气吞酒，诗成不觉泪渍笔。士生蓬矢射四方，扫平河雒吾侪职。湖中隐士倘可逢，握手与君谈至夕。
宋-陆游-《雨声》@雨声点滴朝复暮，中有诗人绝尘句。云门咸池渺千古，断谱遗音此其绪。雨声点滴夜不休，中有羁臣去国愁；九疑联翩湘水秋，忠诚内激涕自流。我今衰病百无念，卧对青灯吐残焰，支床纳息效寒龟，傍枕长吟笑孤剑。雨声不断睡愈美，窗白鸦啼揽衣起；呼儿烧兔倾浊醪，又倚胡床雨声里。
宋-陆游-《雨声》@暑气满天地，薄暮加烦促。清风吹急雨，集我北窗竹。竹声萧萧固自奇，况得雨声相发挥。令人忽忆云门寺，半夜长松堕雪时。
宋-陆游-《雨夕》@岁旱连夏秋，客袂厌尘土。欣然成一笑，爱此清夜雨。瓦檠堕灯烬，铜碗起香缕。心清病良已，境寂句欲吐。东溪久枯涸，想像素蛟舞。分喜到沟池，游鱼命俦侣。
宋-陆游-《雨夕独酌书感》@数掩芦藩常不开，饥鸦两两啄青苔。雨来十日未成雪，岁尽一枝初见梅。池上晚行携独鹤，灯前夜酌拨新醅。渔村老景今如许，骏马旧游安在哉？
宋-陆游-《雨夕焚香》@芭蕉叶上雨催凉，蟋蟀声中夜渐长。燔十二经真太漫，与君共此一炉香。
宋-陆游-《雨夕排闷》@买牛耕剡曲，举世笑迂疏。流落愈忧国，衰残犹读书。滔滔安税驾？耿耿独愁余。破屋秋多雨，情怀用底摅？
宋-陆游-《雨夕排闷》@烟雨暗郊墟，颓然卧草庐。虫喧梦回枕，灯伴读残书。短褐频关念，荒畦久废锄。更堪湖水涨，累日食无鱼！
宋-陆游-《雨夕枕上作》@鬓毛日夜雪霜稠，冉冉年光逝肯留？酒力但资愁作祟，雨声偏与睡为仇。铭旌官职眼前事，史册姓名身後忧。毕竟此生何处是，江湖万里有孤舟。
宋-陆游-《雨霰作雪不成大风散云月色皎然》@数间茅屋寄蓬蒿，天遣来归息我劳。月可一庭陈素练，风酣万木起惊涛。病侵齿发才虽尽，酒挟江山气尚豪。安得人间掣鲸手，共提笔阵法庄骚？
宋-陆游-《雨雪兼旬有赋》@冬温思雨雪，稍久已复厌；祁寒人怨咨，千载语犹验。人心自无常，天命本不僭。积阴势已极，浮云会当歛。山花红酣酣，溪水绿灩灩；短篷倘可具，与子东入剡。
宋-陆游-《雨雪久无来客亦不能出作长句排闷》@造物无情岂我私，从来不使堕危机。青云路近常排去，白浪堆高亦脱归。残稿尚存空自许，故人略尽欲谁依？新春雪暗山村路，且复焚香独掩扉。
宋-陆游-《雨夜》@苍云昼埋山，白雨夜溢渠，虚堂闪风灯，独处谁与娱？吾生过六十，鬓发日夜疏。出当饮美酒，归当读奇书；可怜两不遂，兀兀如枯株。明复对胥吏，孤愤何由摅？
宋-陆游-《雨夜》@北风吹雨乱疏钟，蔌蔌灯花破碎红。孤梦正行天一握，高城俄报鼓三通。衰迟空抱屠龙技，豪俊谁收汗马功？但愿舆图早来复，白头敢望起云中。
宋-陆游-《雨夜》@百紫千红占岁华，又随风雨卷泥沙。即今空有梦为蝶，当日会将命乞花。倦枕残灯人寂寞，幽窗小草字欹斜。悲欢变灭何穷已，学我山僧自一家。
宋-陆游-《雨夜》@暮雨濯残热，史官非坐曹。忍惭靡粟帛，偷暇近诗骚。屋老孤灯闇，风颠万木号。明朝有奇事，江阁看秋涛。
宋-陆游-《雨夜》@一雨遂通夕，安眠失百忧。窗扉淡欲晓，枕簟凛生秋。画烛争棋道，金尊数酒筹。依然锦城梦，忘却在南州。
宋-陆游-《雨夜》@细雨催扃户，昏灯照拥衾。倦知秋漏永，瘦怯晓寒深。林鹊依檐宿，莎虫入户吟。此时搔短发，谁会欲归心？
宋-陆游-《雨夜》@断岸轻烟著柳条，孤村小雨夜萧萧。荒鸡隔浦声相续，短烛无风焰自摇。朴学元知縻岁月，残生竟是老渔樵。最怜鬓畔千茎雪，日日春风吹不消。
宋-陆游-《雨夜》@吴中地多雨，海角客常愁。羸病须医药，残年忆辈流。解装孤驿晚，捩柁小江秋。莫起潇湘兴，无才赋远游。
宋-陆游-《雨夜》@病多渐减灯前课，老甚都忘枕上愁。一段高情谁会得，卧听檐雨泻清秋。
宋-陆游-《雨夜》@小雨初凉夜，残灯欲暗时。病多愁近酒，心弱怯题诗。旧友殊方少，归耕晚岁宜。回头语孤影，此意有君知。
宋-陆游-《雨夜》@麦熟家家喜堕涎，龟堂依旧突无烟。雨中更觉凄凉甚，一点残灯守蠹编。
宋-陆游-《雨夜》@两鬓新霜换旧青，客游身世等浮萍。少年乐事消除尽，雨夜焚香诵道经。
宋-陆游-《雨夜》@急雨如河泻瓦沟，空堂卧对一灯幽。老鸡多事强知晓，落叶无情先报秋。身未盖棺谁可料？尊常有酒莫闲愁。功名老大从来事，且复长歌起饭牛。
宋-陆游-《雨夜》@庭院萧条秋意深，铜炉一炷海南沉。幽人听尽芭蕉雨，独与青灯话此心。
宋-陆游-《雨夜》@岁晚茆茨劣自容，齿摇将脱发将童。心游万里关河外，身卧一窗风雨中。医不可招惟忍病，书犹能读足忘穷。夜阑睡觉蛩声里，时见灯花落碎红。
宋-陆游-《雨夜》@末路萧条客子心，不堪徂岁更沉阴。低檐雨滴睡眠少，败壁灯残感慨深。不办典衣谋尽醉，尚能拥鼻作微吟。交朋一散如天远，试向今宵梦里寻。
宋-陆游-《雨夜》@羸躯对影怆余龄，追念平时只自惊。夏木正浓桐叶坠，秋风未起草虫鸣。蠹鱼似是三生业，汗马难希百世名。小雨迎凉何所作，北窗还对短灯檠。
宋-陆游-《雨夜》@墙西泥三寸，墙东草三尺。可怜白鹿泉，蛙黾纷狼籍，湿萤如陨星，入户黏几席。病夫本嗜睡，况此风雨夕。永怀灢西寺，更忆山南驿。陈迹不可追，昏然堕吾帻。
宋-陆游-《雨夜》@镜湖归隐老黄冠，布褐萧然一室宽。灯影青荧人未睡，雨声点滴夜将阑。四朝出处朋侪尽，半世漂流骨相寒。青史无名端可耻，著书留与後人看。
宋-陆游-《雨夜》@檐高雨声壮，堂豁雾气入。飞萤照画栋，相逐光熠熠。向来经春旱，苍耳暗原隰。微官又厚责，抚事百忧集。三日雨不休，四野苗尽立。登高思赋诗，簿书缚人急。
宋-陆游-《雨夜》@萧萧残发雪侵冠，冉冉清愁用底宽？把卷昏眸常欲闭，投床睡兴却先阑。惟须酒沃相如渴，未分人哀范叔寒。雨霁定知梅已动，佩壶明日试寻看。雨夜闭门行老死，亦足慰平生。小雨收仍落，孤灯翳复明。衰残书易忘，忧患梦多惊。熠熠萤矜暗，翻翻雀转更
宋-陆游-《雨夜不寐观壁间所张魏郑公砥柱铭》@疾风三日横吹雨，竹倒荷倾可怜汝。空堂无人夜向中，卧看床前烛花吐。壮怀耿耿谁与论，榰床老龟不能语。世间岂无一好汉，叱吒喑呜气吞虏。壁间三丈砥柱铭，贞观太平如更睹。何当鼓吹渡河津，下马观碑驰马去。
宋-陆游-《雨夜读书》@农家冬少事，无地肆吾勤。急雨生新健，陈编寄一欣。高风感莘渭，善治仰华勋。老死今朝夕，何由诵所闻？
宋-陆游-《雨夜读书》@风雨澒洞吞孤村，读书拥褐不出门。历观忠邪见肝肺，直与治乱穷根原。博岩之野感帝梦，此事难以今人论。危冠长剑一见用，万里耕桑吾道尊。
宋-陆游-《雨夜读书》@一灯如萤雨潺潺，老夫读书蓬户间；但与古人对生面，那恨镜里凋朱颜。功名本来我辈事，人自蹭蹬天何悭？君看病骥瘦露骨，不思仗下思天山。
宋-陆游-《雨夜感怀》@点滴空阶雨送凉，青灯对影独凄伤。身如病木惊秋早，心似鳏鱼怯夜长。铸得黄金犹有术，扫空白发定无方。萧然禅榻君休笑，一卷残书伴枕傍。
宋-陆游-《雨夜感旧》@雨来猛打窗，灯暗犹照壁。老人耿不寐，抚事悲夙昔。风生桔柏渡，马病金牛驿。袅枝猿下饮，登树熊自掷。危巢窥鹘栖，深雪见虎迹。至今清夜梦，犹想嶓山碧。废弃谢功名，老疾辍行役。赋诗虽不工，聊用慰今夕。
宋-陆游-《雨夜观史》@读书雨夜一灯昏，叹息何由起九原？邪正古来观大节，是非死後有公言。未能剧论希扪虱，且复长歌学叩辕。它日安知无志士，经过指点放翁门。
宋-陆游-《雨夜怀唐安》@归心日夜逆江流，官柳三千忆蜀州。小阁帘栊频梦蝶，平湖烟水已盟鸥。萤依湿草同为旅，雨滴空阶别是愁。堪笑邦人不解事，区区犹借陆君留。
宋-陆游-《雨夜南堂独坐》@老夫眼暗牙齿疏，七十未满六十余。故人欲尽谁与娱？独坐默诵小年书。北风日夜吹雨急，空村泥深屋茆湿。凤皇览德乃下集，可怜飞萤常熠熠！
宋-陆游-《雨夜偶书》@高卧空堂风雨来，更阑频看烛花摧。新凉萧爽秋期近，多病侵寻老境催。万事极知终变灭，一官那得久低回。床头幸有楞枷在，更炷烬香手自开。
宋-陆游-《雨夜排闷》@羸病愁灯影，羁怀怯雨声。新秋忽已半，垂老若为情？金印儿嬉事，青编身後名。何如破窗下，袖手送余生！
宋-陆游-《雨夜排闷》@村巷时时雨，江城夜夜砧。沉忧羁客梦，孤愤远臣心。身病常须药，囊空未赎琴。明朝镜中发，饱受雪霜侵。
宋-陆游-《雨夜起行室中》@老疾逢秋体自轻，披衣暂起绕床行。隙风不断灯将灭，檐雨如倾阶欲平。鳏叟何尝愁枕冷，病夫未免待窗明。拂书洗砚龟堂上，幽事谁知日有程？
宋-陆游-《雨夜书感》@宦游四十年，归逐桑榆暖；皇恩念黎老，一官犹置散。春残桃李尽，风雨闭空馆，有怀无与陈，万事付酒碗。近代固多贤，吾意终不满。可怜杜拾遗，冒死明房琯。慷慨讵非奇，经纶恨才短。群胡穴中原，令人叹微管。
宋-陆游-《雨夜书感》@儒生不自贵，执艺等卜祝，诗书定何物，为汝市爵禄。唐虞虽日远，凛凛犹在目，谁能举其要，治功端可复。平生麤知此，俛仰发已秃；一豪不获施，老病死岩谷。安知万世後，终无可封俗；愿广稽古心，端拱咨岳牧。
宋-陆游-《雨夜思子虡》@兀兀过遥夜，悠悠拥破衾。峭寒侵病骨，残雨滴愁心。人别易千里，书来真万金。醉眠差似可，谁与伴孤斟？
宋-陆游-《雨夜四鼓起坐至明》@门巷冷如冰，生涯淡似僧；小窗愁夜雨，孤影怯秋灯。林鹊栖仍起，山童唤不应。悠然坐待旦，息倦倚书縢。
宋-陆游-《雨夜叹》@秋雨何曾住一滴，老夫危坐欲三更。开元贞观事谁问？温洛荣河麈未清。丰年犹有饿死虑，破屋自爱读书声。刺经作制岂不美，无奈人间痛哭生！
宋-陆游-《雨夜有怀张季长少卿》@放翁虽老未忘情，独卧山村每自惊。鼎鼎百年如电速，寥寥一笑抵河清。梅初破藟行江路，灯欲成花听雨声。正用此时思剧饮，故交零落怆余生。
宋-陆游-《雨夜与邻翁饮用前辈韵》@老人阅世真悠哉！八十已过九十来。茆檐参差映烟树，萧条鸡犬三家聚。一樽邻翁迭宾主，醉语岂忧多谬误。我作吴歌君起舞，夜雨莫辞泥没屦。
宋-陆游-《雨夜枕上作》@雨点滴我心，雨气伤我魂。但忧草庐破，敢思布被温。市垆酒如山，不湿老瓦盆。天其遂吾心，穷死三家村。
宋-陆游-《雨夜作》@十月多蚊蚋，昏昏气未平。正须三日雨，却用一霜晴。闲馆萧条意，空阶点滴声。钟残抚枕叹，归梦几时成？
宋-陆游-《雨欲作步至浦口》@雨作千山暗，风来万木号。放怀忘世事，徐步出亭皋。野处惟知遯，心期不复豪。宋清捐善药，须贾遗绨袍。宁乞陶翁食？难餔楚客糟。精心穷易老，余力及庄骚。杖屦时行乐，锄耰惯作劳。正令朝夕死，犹足遂吾高。
宋-陆游-《雨止顿寒遂有晴意》@雾雨昏昏地气腾，盘中朝暮厌驱蝇。未看霁色排阴翳，先觉清寒洗郁蒸。唤客喜倾新熟酒，读书贪趁欲残灯。明朝乐事真当贺，山北山南曳瘦藤。
宋-陆游-《雨止行至门外戏作》@檐雨收残滴，溪云弄晚晴。出门还浩叹，几屐了吾生！
宋-陆游-《雨中》@孤村风雨连三日，秋暑如焚一洗空。睡觉房栊灯渐暗，却寻残梦雨声中。
宋-陆游-《雨中别同朝诸公》@今日别交旧，街泥盈尺深。极知当作恶，追恨阙相寻。笑语关幽梦，江山入苦吟。新秋才一月，留句待清砧。
宋-陆游-《雨中别同朝诸公》@雨点万珠落，水声群马奔。才能脱危路，未遽定惊魂。一扫枕中梦，即归江上村。村醪莫嫌薄，随事有鸡豚。
宋-陆游-《雨中泊赵屯有感》@归燕羁鸿共断魂，荻花枫叶泊孤村。风吹暗浪重添缆，雨送新寒半掩门。鱼市人烟横惨淡，龙祠箫鼓闹黄昏。此身且健无余恨，行路虽难莫更论。
宋-陆游-《雨中泊舟萧山县驿》@端居无策散闲愁，聊作人间汗漫游。晚笛随风来倦枕，春潮带雨送孤舟。店家菰饭香初熟，市担蓴丝滑欲流。自笑劳生成底事，黄尘陌上雪蒙头。
宋-陆游-《雨中出谒归昼卧》@宿雨盈车辙，秋风涨帽裙。爱闲惟兀兀，应俗苦纷纷。病眼添花晕，酡颜散缬纹。归来炷香卧，窗底看微云。
宋-陆游-《雨中出门闲望有作》@急雨初来已泻檐，清香欲散更穿帘。年开九秩尚不死，坐对一编殊未餍。人笑黠痴俱得半，自怜贫病每相兼。说梅古谓能蠲渴，戏出街头望酒帘。
宋-陆游-《雨中出游夜归》@小雨南山路，今朝思出游。难从子规请，宁遗竹鸡忧。野店寒饶柿，烟津晚唤舟。归来对灯火，未恨湿衣裘。
宋-陆游-《雨中锄药》@庭中正苦日卓午，水面忽看云过西。老子不辞冲急雨，小锄香带药畦泥。
宋-陆游-《雨中登安福寺塔》@平生喜登高，醉眼无强界。北顾极幽并，东望跨海岱。喟然抚手叹，从古几成败？英雄如过鸟，城郭但遗块。今朝上黑塔，千里旷无碍。忽惊风霆掣，坐觉天地晦。急雨挟龙腥，溽暑为摧坏。皇天念蟠郁，令我寄一快。那知书生狂，自倚心眼大。更思驻潼关，黄河看如带。
宋-陆游-《雨中登楼望大像》@去年寒雨中，骑驴度剑阁；今年当此时，卧听边城柝。巍巍千尺像，与我两寂寞。交游阅四海，此老差可托。但当频自省，诸恶誓莫作。时时一凭高，相望要不怍。桑间戒三宿，坚坐岂渠乐；却应输老夫，新春买芒屩。
宋-陆游-《雨中独酌》@僻郡荒山下，高斋寒雨中。微波生酒绿，短焰拥炉红。学废悲身老，民穷祝岁丰。厨人羞雉兔，更忆唤邻翁。
宋-陆游-《雨中独坐》@马目山头雨脚昏，龙津桥下浪花翻。年丰郡僻无公事，一炷清香昼掩门。
宋-陆游-《雨中短歌》@昨夕雨大如车轴，今旦雨细如牛毛。人言愈细愈泽物，天公为此非徒劳。泥深入市路欲绝，坏檐败壁风萧骚。岂惟蛙黾矜得意，坐觉藜莠无由薅。剥床供爨嗟婢子，持伞上学怜儿曹。村场酒贵赊不得，且解布囊寻弊袍。
宋-陆游-《雨中过东村》@小雨空蒙物象奇，偶扶藤杖过东陂。垫巾风度人争看，蜡屐年光我自悲。穷鬼有灵挥不去，死魔多力到无期。归来笑向应门说，且了浮生一首诗。
宋-陆游-《雨中过临溪古堠》@道边相送驿边迎，水隔山遮似有情。岁晚无聊莫相笑，君方雨立我泥行。
宋-陆游-《雨中买酒镜湖酒楼》@阴风号大泽，暮雨上高楼。愁忆新丰酒，寒思季子裘。登临天地迮，老病岁时遒。安得急装去，北平防盛秋。
宋-陆游-《雨中排闷》@殷殷雷绕村，淅淅雨鸣砌。禽鱼各自适，草木亦得意。顾此庵中人，老病独憔悴。饭迟每嬾索，兀兀方坐睡。平生饱忧患，性命已屡试。但得过今朝，明日可徐议。
宋-陆游-《雨中排闷》@点点滴滴雨不晴，暗暗淡淡灯不明。皇天胡为贷此老，病卧垂困今已平。却惭向者力量浅，鼠肝虫臂犹关情。百年终归朝露速，一死正自秋毫轻。明朝且作山中行，青鞋已觉白云生。丰年处处村酒好，莫教湘湖蓴菜老。
宋-陆游-《雨中排闷》@一春苦沈阴，未省见桃李；已逢暗寒食，更值雨甲子。重云失南山，寸步困泥滓。箨龙已（左角右戢）（左角右戢），一饱差可喜。
宋-陆游-《雨中排闷》@润入盆山绿叶稠，倦摊书帙小窗幽。浮云不卷时时雨，薄酒无功日日愁。积潦涨来妨蹑屐，好山遮尽罢登楼。青秧摇荡湖堤决，一饱前知未易谋。
宋-陆游-《雨中遣怀》@秋稼连云饱不疑，宁期一败莫支持。雨如梅子初黄日，水似桃花欲动时。正昼蚊虻驱不去，终宵鼁黾怒何为？凶年气象堪流涕，禾把纷纷满竹篱。
宋-陆游-《雨中遣怀》@病中草草度年华，睡起匆匆日易斜。抵死愁禁千斛酒，薄情雨送一城花。镜湖烟水摇朱舫，锦里香尘走钿车。此梦即今都打破，不妨寂寞住天涯。
宋-陆游-《雨中遣怀》@霏霏春雨细如丝，正是春寒欺客时。心向宦途元淡薄，梦寻乡国苦参差。楼前新涨绿三尺，墙外尚余红几枝。摆拨簿书呼酒榼，南湖西塔有幽期。
宋-陆游-《雨中山行至松风亭忽澄霁》@烟雨千峰拥髻鬟，忽看青嶂白云间。卷藏破墨营丘笔，却展将军著色山。
宋-陆游-《雨中示邻里》@寒风吹细雨，白昼见日罕。经旬废读书，天岂成我嬾？比邻各无聊，会面苦不款。未尝烧茶铛，而况把酒碗。高谈极奇趣，散去意亦满。痴点未易名，要是工用短。
宋-陆游-《雨中示子聿》@穷阎父子自相依，寂寂茅庐映竹扉。瓜蔓水生初抹岸，楝花寒动却添衣。吾玄自笑岂尚白，汝瘦元知能胜肥。苦学勿为干禄计，宦途虽乐不如归。
宋-陆游-《雨中熟睡至夕》@拥炉听雨生睡思，涩眼瞢瞢惟欲闭。丈夫少壮要自力，饱食养慵真可媿。我今不睡欲何为，常恐儿曹落吾事。蛮毡纸帐方施行，五鼎八珍无此味。
宋-陆游-《雨中熟睡至夕》@少陵今雨无客至，寂寞衡门昼常闭。孝先酣枕梦周公，弟子虽嘲可无媿。世上纷纷荣辱多，不如睡中差省事。小儿忽报煎茶熟，起拥寒炉究余味。
宋-陆游-《雨中睡起》@磔磔寒禽无定栖，纤纤小雨欲成泥。松呜汤鼎茶初熟，雪积炉灰火渐低。一气推移均野马，百年蒙覆等醯鸡。青山黄叶兰亭路，忆唤邻翁共架犁。
宋-陆游-《雨中宿石帆山下民家》@老觉山行倦，闲便水宿幽。雨泥看放鸭，烟草听呼牛。盘箸烦频劝，窗扉喜小留。余年竟何事，高枕送悠悠。
宋-陆游-《雨中卧病有感》@病卧穷山白发新，不堪风雨过中春。歌呼空倚一尊酒，零落渐无吾辈人。千载诗书成长物，两京宫阙委胡尘。非熊老子不复见，谁吊遗魂清渭滨？
宋-陆游-《雨中夕食戏作》@高秋滴阶雨作泥，黄昏争林雀欲栖。临窗一饭颇简快，半升脱粟浇黄齑。
宋-陆游-《雨中夕食戏作》@粗饭寒菹到手空，属餍也与八珍同。家人见惯浑闲事，笑杀新来两髻童。
宋-陆游-《雨中夕食戏作》@粳粒微红愧食珍，蒋芽初白喜尝新。摩挲便腹无忧责，我是人间得计人。
宋-陆游-《雨中小酌》@晨起占云日日西，吾庐烟雨正凄迷。愁看场上禾生耳，且泥杯中酒到脐。窗日几时飞野马，瓮天惟是舞醯鸡。前村著屐犹通路，自摘金橙捣鱠齑。
宋-陆游-《雨中游东坡》@木莲花下竹枝歌，欢意不多感慨多。更恐它年有遗恨，晓来冲雨上东坡。
宋-陆游-《雨中至西林寺》@胸中荆棘费鉏耘，正藉幽寻暂解纷。不尽长江来画玉，半空飞阁对凌云。昏昏横霭凭轩见，沓沓疏钟隔岸闻。珍重山僧迎客意，螭奁一缕起微熏。
宋-陆游-《雨中自项里夜至新塘舍舟步归》@桦炬如椽点不明，还家潦水与阶平。一杯浊酒颓然睡，恍似金牛夜下程。
宋-陆游-《雨中自项里夜至新塘舍舟步归》@天如漆黑泥没踝，老健犹能踸踔归。袅袅炉香支枕看，终年只合掩柴扉。
宋-陆游-《雨中作》@风声如翻涛，雨点如撒菽。皇天念此老，一为洗烦促。呼童取短檠，聊展旧书读。凄然对孤影，感叹衰鬓秃。兀如老病马，关河久在目；伏枥虽已疲，连云思苜蓿。
宋-陆游-《雨中作》@湖曲雨凄凄，茆檐触额低。衡门元少客，穷巷况多泥。解渴黄梁粥，尝新白苣齑。吾生真自足，不恨老鉏犁。
宋-陆游-《雨中作》@山雨时时急，溪流日日添。湿苔缘暗壁，腐瓦落颓檐。老至那容却，狂来未易砭。泥深村路绝，烟树出青帘。
宋-陆游-《雨中作》@方惊岁更端，不觉秋已孟。虽云暑毒俟，无奈风雨横。荷空湖面阔，叶脱树枝劲。百卉亦已衰，非复昔华盛。游子老忘归，一榻卧衰病。欲谈无客来，向壁弄麈柄。
宋-陆游-《雨中作》@础润云生五月中，山城细雨晚空蒙。读书虽恨此身老，把酒尚思吾辈同。积润画图昏素壁，渍香衣帻覆熏笼。新晴不用占钟鼓，卧听林梢淅淅风。
宋-陆游-《雨中作》@社瓮醅香燕子归，阴风吹雨暗郊扉。疏沟园叟方携锸，采药蛮童已湿衣。山雉尾垂冲霭去，水鸡翅重蹋波飞。凭阑一笑君知否，肺渴秋来势渐微。
宋-陆游-《雨中作》@雨声可爱秋方见，睡味无穷老始知。半醉拥衾支倦枕，谁能三复放翁诗？
宋-陆游-《雨中作》@空蒙初喜洒檐楹，忽听空阶点滴声。高枕便知宜夕睡，丰年不叹负春耕。多情幽草沿墙绿，无赖群蛙绕舍鸣。屈指清秋两旬近，却愁徂岁又峥嵘。
宋-陆游-《雨中作》@雨声一滴不肯住，客梦欲成还自惊。白水陂边破茅屋，乱书堆里老儒生。出行岂复有流辈，未死尚能躬钓耕。十日无鱼亦何叹，新菰幸可配吴粳。
宋-陆游-《雨中作》@野外偏于看雨宜，映空渡水细如丝。川云借润支琴石，涧水分流洗药池。未肯高眠成老态，却缘危坐得新诗。悠然更助邻丁喜，渐近收荞下麦时。
宋-陆游-《雨中作》@三日雨频作，昏昏饶睡眠。泥深散酒市，风恶恼灯天。茅屋松明照，茶铛雪水煎。山家自成趣，抚枕寄悠然。
宋-陆游-《雨中作》@淅淅连江雨，愔愔一室幽。茶甘留齿颊，香润上衣裘。泥滓将雏鸭，林樊唤妇鸠。短章虽漫兴，聊足散吾愁。
宋-陆游-《雨中作》@短鬓白如丝，梅花似旧时。掩屏愁入梦，隐几雨催诗。病为阴天剧，春缘闰岁迟。非关畏车马，衰甚实难支。
宋-陆游-《禹祠》@祠宇嵯峨接宝坊，扁舟又系画桥傍。豉添满箸蓴丝紫，蜜渍堆盘粉饵香。团扇卖时春渐晚，夹衣换後日初长。故人零落今何在？空吊颓垣墨数行。
宋-陆游-《禹祠》@我昔下三峡，南宾系归舻，渡江谒神禹，拜手荐俎壶。寿藤枝如蚪，巨柏腹若刳，门庭虽日荒，殿寝犹枝梧。巴俗喜祷祠，解牛舞群巫。巍巍黻冕古，食与夷鬼俱。圣度固兼容，臣愤独不摅。还乡瞻庙貌，嬴政久已除。岳牧俨如生，想像闻都俞。廓清虽可喜，欲退复踌躇。念昔平水土，棋布画九区，岂知千岁後，戎羯居中都。老虏失大刑，今复传其雏。直令挽天河，未濯腥膻污。夷鬼细事耳，披攘直须臾。天下雠不复，大耻何时袪？蚩蚩谓固然，此责在吾徒。挥涕洒庭草，谁怜小臣愚？
宋-陆游-《禹迹寺南有沈氏小园四十年前尝题小阕壁间偶》@枫叶初丹槲叶黄，河阳愁鬓怯新霜。林亭感旧空回首，泉路凭谁说断肠！坏壁醉题尘漠漠，断云幽梦事茫茫。年来妄念消除尽，回向禅龛一炷香！
宋-陆游-《禹寺》@暮春之初光景奇，湖平山远最宜诗。尚余一恨无人会，不见蝉声满寺时。
宋-陆游-《禹寺》@禹寺荒残钟鼓在，我来又见物华新。绍兴年上曾题壁，观者多疑是古人。
宋-陆游-《玉牒所迎驾望见周洪道舍人》@自卜河桥宅，清谈喜屡陪。今年见腾踔，不恨老氛埃。晓放宫门钥，霜雕辇路槐。班回独小立，为待绣鞍来。
宋-陆游-《玉壶亭》@玉壶亭上小徘徊，闲对残荷把一杯。冠盖交驰期会急，长官未必办频来。
宋-陆游-《玉笈斋书事》@莫笑新霜点鬓须，老来却得少工夫。晨占上古连山易，夜对西真五岳图。叔夜曾闻高士啸，孔宾岂待异人呼。眉间喜色谁知得，今日新添火四铢。
宋-陆游-《玉笈斋书事》@雪霁茆堂钟磬清，晨斋枸杞一杯羹。隐书不厌千回读，大药何时九转成？孤坐月魂寒彻骨，安眠龟息浩无声。剩分松屑为山信，明日青城有使行。
宋-陆游-《玉局歌》@玉局祠官殊不恶，衔如冰清俸如鹤。酒壼钓具常自随，五尺新篷织青篛。倚楼看镜待功名，半世儿痴晚方觉。何如醉里泛桐江，长笛一声吹月落。蒋公新冢石马高，谢公飞旐凌秋涛。微霜莫遣侵鬓绿，从今二十四考书玉局。
宋-陆游-《玉局观拜东坡先生海外画像》@商周去不还，盛哉汉唐宋。苏公本天人，谪堕为世用。太平极嘉佑，珠玉始包贡。公车三千牍，字字岌飞动，气力倒犀象，律吕谐鸾凤。天骥西极来，矫矫不受鞚。飞腾上台阁，废放落云梦。至宝不侵蚀，终亦老侍从。晚途迁海表，万里天宇空，岂惟骑鲸鱼，遂欲跨螮蝀。心空物莫挠，气老笔愈纵。秕糠郊祀歌，远友清庙颂。我生虽後公，妙句得吟讽。整衣拜遗像，千古尊正统。
宋-陆游-《玉隆得丹芝》@何用金丹九转成，手持芝草已身轻。祥云平地拥笙鹤，便自西山朝玉京。
宋-陆游-《玉山县南楼晚望》@小楼在何许，正在南溪上。空蒙过钓船，断续闻渔唱。征途苦偪仄，舒啸喜清旷。安得此溪水，为我发春酿。
宋-陆游-《芋》@陆生昼卧腹便便，叹息何时食万钱？莫诮蹲鸱少风味，赖渠撑拄过凶年。
宋-陆游-《芋庵宗慧禅师真赞》@煨懒残芋，打涂毒鼓。舌本雷霆，毫端风雨。
宋-陆游-《浴罢》@浴罢淡无事，出门随意行。相如知渴减，叔宝觉神清。新月参差影，残蝉断续声。踌蹰遂忘去，风露欲三更。
宋-陆游-《浴罢》@浴罢西轩物色幽，卧看香雾上衣篝。半廊月白初侵夜，一叶桐飞忽报秋。老觉年光殊衮衮，病知心事断悠悠。碧筩且作池边醉，玉色新醅手自篘。
宋-陆游-《浴罢闲步门外而归》@两扇荆扉数掩篱，幽人浴罢得娱嬉。南临大泽风来远，东限连山月出迟。沙上无泥藤屦健，水边弄影葛巾欹。径归却就东窗卧，要及蝉声未歇时。
宋-陆游-《欲卜庵居未有胜地作诗识之》@破裘百结鬓垂蓬，旋过流年旋已空。魔眷属如云尽散，性光明似日方中。极知万事不劳问，欲住一庵谁与同？会向巢居明月夜，五弦横膝写松风。
宋-陆游-《欲出遇雨》@东风吹雨恼游人，满路新泥换细尘。花睡柳眠春自嬾，谁知我更嬾於春！
宋-陆游-《欲行雨未止》@幽幔依灯影，空阶送雨声。蹔归仍客路，投老倍乡情。眼涩书难读，心摇梦易惊。病多常怕醉，酒尽却思倾。
宋-陆游-《欲游五峰不果往小诗寄莹老》@东来恨不见汤休，千首清诗傥许求。要与茶山灯下读，莫令侍者作蝇头。
宋-陆游-《欲雨》@正苦中天赫日流，房栊忽复变飕飀。云生江浦初成暝，叶下亭皋剩作秋。移穴族行怜垤蚁，争巢妇去叹林鸠。人间寒暑何穷已，碪杵行闻治褐裘。
宋-陆游-《欲雨》@徙穴中庭蚁，争巢後圃鸠。物情犹虑患，人事得忘忧？
宋-陆游-《欲雨》@荷锸决新渠，芟茅补旧庐。共知秋必雨，有备即安居。
宋-陆游-《寓宝相有作》@扫地镜面清，烧香云气润。道人敬爱客，危坐目不瞬。童子髡两髦，经襌亦精进。我来愿同龛，欢喜无少吝。临堂坐夜分，佛灯看堕烬。清晨爽如秋，摄衣相问讯。道在氛埃表，此语其殆信。永愧小阮高，超然弃须鬓。
宋-陆游-《寓馆晚兴》@随牒人间不自怜，衢州孤驿更萧然。百年细数半行路，万事不如长醉眠。短发经秋真种种，腹宽耐事只便便。晚窗商略唯当饮，安得黄花到眼边！
宋-陆游-《寓规》@百疾皆有源，虽愚犹自知。惟其忽不念，所以悔莫追。微隙为无伤，一坏谁能支？宴安比鸩毒，先民不吾欺。
宋-陆游-《寓规》@分量各有穷，升龠不受斗。满盈靡怀惧，覆败乃自取。衣笥无复褌，食案有三韭。贫狭虽可嗤，比汝差耐久。
宋-陆游-《寓规》@人生孰无疾，治疾惟欲瘳。疾瘳药不止，乃有过剂忧。节食戒属餍，养气常致柔。金丹无此功，往哉勤自修。
宋-陆游-《寓怀》@脱粟未为饥，短褐未为寒；众毁心自可，身困气愈完。茆屋虽三间，趺坐则已宽；浊酒不满瓢，浩歌有余欢。禄食妻子乐，功名後人看。成败两蜗角，贵贱一鼠肝。芒芒百年梦，底物堪控抟？不如学餐霞，驻此双颊丹。行披终南云，飞渡黄河湍，岿然过空城，人言古长安，霜露蒙荆榛，喟然增永叹。
宋-陆游-《寓怀》@苍璧与黄琮，初非俗所贵，粲然荐缫藉，可对越天地。我岂卖饼儿，自衒三家市；持盘叫道边，虽售无乃媿！文章等卜祝，王公以儒戏；书成藏名山，此是千载事。
宋-陆游-《寓怀》@我昔浮沧溟，浩渺难具论，华夷漭不辨，日月互吐吞。神龙忽上腾，尾鬣风霆奔，积浪自生火，烈焰焚乾坤。笑谓同舟子，世岂无鹏鲲。聊持豪逸气，压汝破碎魂。
宋-陆游-《寓怀》@鲍鱼载沙丘，鹿马献阿房，泗上老亭长，仿佯起东方。干戈暗宇县，黥徒化侯王。富贵诚可慕，葅醢亦足当。青门独无恙，种瓜亦何伤。後有阮嗣宗，绝识未易量；楚汉真竖子，孰谓斯人狂？
宋-陆游-《寓居小庵才袤丈戏作》@早衰甚畏寒，飕飕厌空馆。登阁望东庵，亭亭长一繖。欣然愿暂寓，竹底门可款。外看磔蝟毛，仰视覆鹄卵。席才置锥地，牖若窥天管。瓦炉香不去，菅寝衾易暖。颇疑渔庵结，又类土室窾。家具止囊衣，弛担著亦满。客来勿嗤陋，老我善用短。犹能设胡床，相唤共茗碗。
宋-陆游-《寓蓬莱馆》@道山方梦断，税驾复蓬莱。海上羝应乳，辽东鹤已回。客惊添鬓雪，自笑久心灰。底事妨人睡，楼头暮角哀。
宋-陆游-《寓蓬莱馆》@朱门高柳画桥南，掠面风埃喜解骖。霁日偶逢春盎盎，野人不惯屋潭潭。堂中剩喜簪裾集，楼上时闻鼓角酣。明发扁舟觅归路，趁时吾欲事农蚕。
宋-陆游-《寓蓬莱馆》@桐叶吹残蕉叶黄，驿窗微雨送凄凉。长安许史无平素，莫恨栖栖立路旁。
宋-陆游-《寓蓬莱馆》@古驿萧萧独倚阑，角声催晚雨催寒。残年遇合应无日，犹说新丰强自宽。
宋-陆游-《寓舍偶题》@转徙身飘梗，淹留等系匏。雁孤依远渚，鸠拙寄空巢。寒日赬梨颊，清霜常橘包。平生麴道士，岁晚欲深交。
宋-陆游-《寓舍书怀》@借得茅斋近筰桥，羁怀病思两无聊。春从豆蔻梢头老，日向樗蒱齿上消。丛竹晓兼风力横，高梧夜挟雨声骄。书生莫倚身常健，未画凌烟鬓已凋。
宋-陆游-《寓舍闻禽声》@日暖林梢鹎鵊鸣，稻陂无处不青青。老农睡足犹慵起，支枕东窗尽意听。
宋-陆游-《寓叹》@有位方忧失，无家岂念归。贤愚竟谁得？今昨两皆非。世事无长算，人情忽骇机。细思如意处，惟有钓鱼矶。
宋-陆游-《寓叹》@孤生拙料事，诸老误知人。世故几翻覆，此身常贱贫。有书藏禹穴，无地静胡尘。衰病今年剧，呻吟欲过旬。
宋-陆游-《寓叹》@五福惟无富，嗟予得已多。禅房时托宿，酒市每酣歌。诗瘦慵看镜，棋鏖恐烂柯。残年犹有几，切莫负渔蓑。
宋-陆游-《寓叹》@人生各自有穷通，世事宁论拙与工。裹马革心空许国，不龟手药却成功。早朝玉勒千门雪，夜坐蓬窗万壑风。借得奇书且勤读，小儿能续地炉红。
宋-陆游-《寓叹》@五亩烟芜过半生，还山自笑又躬耕。舂炊不继儿啼饭，烹饪无方客絮羹。游宦人间身愈困，读书灯下目几盲。退之已老当更事，犹向时人说善鸣。
宋-陆游-《寓叹》@萧疏残发数茎丝，胜负浑如未算棋。万里旌旗无昨梦，一蓑烟雨有新诗。潜消暗换人谁在？小醉闲眠我自奇。二十四年能几许，汾阳回首亦成痴。
宋-陆游-《寓叹》@俗心浪自作棼丝，世事元知似弈棋。旧业萧然归亦乐，余年至此死何悲？古人可作将谁慕，造物无心岂汝私。已决残春故溪去，短蓑垂钓月明时。
宋-陆游-《寓叹》@老生读书百绝编，日晏忘食夜废眠。孝经一生行不尽，况有六籍陈吾前。华轩玉食非素愿，广厦高墉实邮传。经营归计笑时人，我老但须书数卷。
宋-陆游-《寓叹》@千载前人每暗同，眼边俗客马牛风。作文要可张子布，饮酒思从陈孟公。半世氛埃成潦倒，几时蓑钓入空蒙？一庵处处皆堪老，莫怕无山著此翁。
宋-陆游-《寓叹》@眼底谁为耐久朋，倚肩按膝一乌藤。虚名但可欺横目，薄俗何时复结绳？浮世百年悲冉冉，闲身万事付腾腾。年来更叹龙锺甚，欲探梅花病不能。
宋-陆游-《寓叹》@心已忘斯世，天犹活此翁。嫩汤茶乳白，软火地炉红。课婢耘蔬甲，呼儿下钓筒。生涯君勿笑，聊足慰涂穷。
宋-陆游-《寓叹》@白首还乡厌蕨微，伥伥自叹欲畴依？门庭不扫稀迎客，碪杵无声未赎衣。达士共知生是赘，古人尝谓死为归。耕畴幸可期中熟，又报残蝗接翅飞。
宋-陆游-《寓叹》@荷戈常记壮游时，齿豁头童不自知。已分功名非力致，更悲文字与年衰。端居渐觉从人嬾，熟睡偏於听雨宜。自断归休君勿怪，一杯荠糁敌琼糜。
宋-陆游-《寓叹》@日夕羊牛下，月明乌鹊飞。林林皆有托，贸贸独安归？疾痼方求药，秋高未制衣。岷峨不遂隐，更恨昔谋非。
宋-陆游-《寓叹》@江上霜风透弊袍，区区无奈簿书劳。衰迟始忆壮游乐，仕宦更知归卧高。人怪羊裘忘富贵，我从牛侩得贤豪。俗间问讯真成嬾，有手惟堪把蟹螯。
宋-陆游-《寓叹》@交世非初志，谋生又绝疏。家贫思辟谷，人忌悔知书。门异回轩巷，乘无秃尾驴。老顽君勿怪，万事有乘除。
宋-陆游-《寓叹》@小隐终非隐，休官尚是官。早知农圃乐，不见道途难。故国鸡豚社，贫家菽水欢。至今清夜梦，犹觉畏涛澜。
宋-陆游-《寓叹》@久矣门无客，高斋独掩扉。敢言消壮志，要是息危机。清露夜自滴，孤云寒不归。晨炊勿关念，更典箧中衣。
宋-陆游-《寓叹》@忆昔建炎南渡时，兵间脱死命如丝。奉亲百口一身在，许国寸心孤剑知。坐有客瘖堪共醉，身今病忘莫求医。出门但畏从人事，临水登山却未衰。
宋-陆游-《寓叹》@剑外归耕梦不通，公车上疏路何从？有心求缩地万里，无羽可朝天九重。狂诵新诗驱疟鬼，醉吹横笛舞神龙。明当采药玉霄去，他日君看冰雪容。
宋-陆游-《寓叹》@醉抚酒壶怜矲矮，卧看香岫爱嶙峋。旧时京洛尘埃面，今作江湖风月民。幻世界中均起灭。太虚空里孰冤亲？可斋入定论千劫，说与天魔任恼人。
宋-陆游-《寓叹》@事外痴顽老，人中剩长身。开颜时赖酒，闭口不言贫。淡话常终夕，闲游动历旬。渔翁偶相遇，疑是武陵人。
宋-陆游-《寓叹》@短发不禁搔，纾悲赖浊醪。潦收溪濑急，木落寺楼高。善饭余何欠？看云亦足豪。今朝有奇事，江浦得霜螯。
宋-陆游-《寓叹》@裘薄便冬暖，箪空畏午饥。临成乞米帖，看入借车诗。学古心犹壮，忧时语自悲。公卿阙自重，社稷欲谁期?
宋-陆游-《寓叹》@老阅市朝久，纷纷长厌看。人纡绶紫艾，家拥毂朱丹，不羡官曹热，惟怜眼境寒。东涂与西抹，感旧一长叹。
宋-陆游-《寓天庆观有林使君年八十七方烧丹云一桼米大》@世路崎岖久已忘，道腴禅悦度年光。故携开士降龙钵，来寄高人梦蝶床。只道烧金有刘向，不知卖药是韩康。日长坐觉非尘世，庭桧花开蜂蜜香。
宋-陆游-《寓兴》@穷巷无来客，秋风独浩歌。壮年闲处老，佳日病中过。其欲携长鑱，仍思拥短蓑。逢山皆可隐，不必上三峨。
宋-陆游-《寓言》@济剧人才易，扶颠力量难。为谋须远大，守节要坚完。气与秋天杳，胸吞梦泽宽。方知至危地，自有泰山安。
宋-陆游-《寓言》@出仕谢招麾，还家美蕨薇。深居全素志，大路息危机。世变生呼吸，人情忽细微。床头周易在，拾此欲安归？
宋-陆游-《寓言》@山海三家市，风烟五亩园。藜羹均玉食，茅屋陋朱门。耕钓此身老，乾坤吾道尊。故交沦落尽，至理与谁论？
宋-陆游-《寓驿舍》@闲坊古驿掩朱扉，又憩空堂绽客衣。九万里中鲲自化，一千年外鹤仍归。遶庭数竹饶新笋，解带量松长旧围。惟有壁间诗句在，暗尘残墨两依依。
宋-陆游-《遇术士饮以扈酒》@行药来村北，观鱼立水边。忽逢长揖客，能算小行年。酒薄聊赬颊，囊空阙赠钱。时清君未死，访我华山前。
宋-陆游-《元日读易》@伏义三十余万岁，传者太山一毫芒。春秋虽自鲁麟绝，礼乐盖先秦火亡。孟轲财能道封建，孔子已不言鸿荒。於虖易学幸未泯，安得名山处处藏！
宋-陆游-《园居》@欲出还中止，微阴却快晴。槛花栽尽活，笼鸟教初成。身寄江湖久，心知富贵轻。还婴吾所证，手自写庵名。
宋-陆游-《园庐》@天假残年使荷鉏，白头父子守园庐。四朝曾遇千龄会，七世相传一束书。物理从来多倚伏，人情莫遣得亲疏。功名自有英雄了，吾辈惟当忆遂初。
宋-陆游-《园蔬荐村酒戏作》@身入今年老，囊从早岁空。元无击鲜事，常作啜醨翁。菹有秋菰白，羹惟野苋红。何人万钱筋，一笑对西风。
宋-陆游-《园中》@残菊无复花，游蜂抱枯丛。我老复多疾，寄迹穷巷中。开门无客至，安取樽不空。夕阳挂高树，此日还匆匆。
宋-陆游-《园中》@稚竹侵檐绿，新桐覆井凉。闲身少羁束，随处得徜徉。山鹊惺惚语，藤花掩冉香。吾诗有余思，小复立西厢。
宋-陆游-《园中》@霜凋榉柳枝无叶，风折安榴子满房。冬日园林元自好，老人怀抱自多伤。
宋-陆游-《园中把酒示邻曲》@畏途半世困风波，老返家山得已多。野饷虽无食指动，村醅也解醉颜酡。梦残正欲还君枕，棋罢那知烂客柯。松菊未荒风月在，应容老子且婆娑。
宋-陆游-《园中把酒示邻曲》@煮豆烹蔬当果殽，固应杯酌尽陶匏。池塘潋潋荷浮叶，门巷阴阴笋放梢。三亩荒园存故业，一编蠹简得深交。弊庐经雨穿将遍，欲向村东自割茅。
宋-陆游-《园中对酒作》@伛偻衰翁雪满颠，爱花耽酒似当年。虽无锦障七十里，也有青铜三百钱。数掩竹篱分小径，一泓沙井贮寒泉。栽红接白株株活，坐拥春工太半权。
宋-陆游-《园中观草木有感》@木笔枝已空，玉簪殊未花，赬桐时更晚，春尽始萌芽。老人多感慨，俯仰悲岁华，两曜如奔轮，疾去不可遮。城头插双旗，叠鼓催清笳。兀然一室间，不复过邻家。午睡或至暮，乱发垂发发。所嗟瘦僧死，莫致茶山茶。
宋-陆游-《园中归戏作》@醉里来寻涧上花，已飘残雪散余霞。麴生也解欺人老，风伯无端妒物华。不恨童心伴蜂蝶，但愁病眼厌风沙。归来隐几东窗下，一卷黄庭送日斜。
宋-陆游-《园中绝句》@梅花重压帽檐偏，曳杖行歌意欲仙。後五百年君记取，断无人似放翁颠。
宋-陆游-《园中绝句》@溪北溪南飞白鸥，夕阳明处见渔舟。凭谁为剪机中素，画取天涯一片秋？
宋-陆游-《园中偶题》@绿衣粲粲咮微丹，映叶穿枝立画栏。莫恋主人惊不去，五陵年少有金丸。
宋-陆游-《园中偶题》@春深无处不春风，数树桃花乃尔红！莺蝶纷纷自常事，不应也著白头翁。
宋-陆游-《园中偶题》@忆向彭州取牡丹，蜡封驰骑露初乾。如今历尽人间事，纵有姚黄亦嬾看。
宋-陆游-《园中偶题》@九日春阴一日晴，不堪风驾浪花生。画船欲解还归卧，寂寂窗扉听鸟声。
宋-陆游-《园中秋夕》@季秋哉生明，风露正凄冷。放翁澹无事，乐此清夜永。饥鹰栖不稳，劲翅起东岭。湖边千树柳，何处寄幽影？人生寓宇内，俯仰一炊顷。此心无媿负，箪食均五鼎。许身辈稷契，终亦输箕颍。天风倘可乘，采莲登玉井。
宋-陆游-《园中赏梅》@阅尽千葩百卉春，此花风味独清真。江边晓雪愁欲语，马上夕阳香趁人。熨眼红苞初报信，回头青子又生仁。羁游偏觉年华速，徙倚阑干一怆神。
宋-陆游-《园中赏梅》@行遍茫茫禹画州，寻梅到处得闲游。春前春後百回醉，江北江南千里愁。未爱繁枝压纱帽，最怜乱点糁貉裘。一寒可贺君知否，又得幽香数日留。
宋-陆游-《园中书触目》@气候今年晚，浓霜始此回。残梧未全槁，晚菊有初开。乌柏先枫赤，寒鸦後雁来。西窗夕阳暖，摘橘荐新醅。
宋-陆游-《园中晚饭示儿子》@一饱何心慕万锺，小园父子自相从。蚍蜉布阵雨将作，蛱蝶成团春已浓。涧底束薪供晚爨，街头籴米续晨舂。盘餐莫恨无兼味，自绕荒畦摘芥菘。
宋-陆游-《园中晚兴》@世故谁能必？书生妄自期。年光卷中过，心事鬓边知。零落花随水，轮囷笋突篱。晚晴山尽出，徙倚独移时。
宋-陆游-《园中小饮》@此老胸中万顷宽，小园幽径日追欢。宁教酒欠寻常债，耻就人求本分官。高柳阴浓烟欲暝，丛花红湿露初漙。要知泽国年光晚，已过清明尚浅寒。
宋-陆游-《园中小饮》@造物佚我老，畀以江湖宽。俯仰六年间，得请两挂冠。鬓毛虽萧飒，脚力未蹒跚。记书过十张，噉饭空一箪。开岁忽两月，感此春事残。杏靥笑墙头，莺声入云端。扫地设菅席，相与劝加餐。村酒泻浊清，野果尝甘酸。邻里语蝉联，儿孙话团栾。虽无万钱莇，浩歌有余欢。
宋-陆游-《园中杂书》@萧萧慈竹鸟呼风，宛似山光小阁东。剩欲杖藜寻昨梦，更添红绽绿阴中。
宋-陆游-《园中杂书》@北窗看镜意凄然，梦断梁州已七年。猎猎彩旗春日晚，不堪花外见秋千。
宋-陆游-《园中杂书》@笋生密密复疏疏，来看偏宜晓雨余。乞与人间作图画，幅巾短褐小篮舆。
宋-陆游-《园中杂书》@残花委地笋掀泥，香碗诗囊到处携。幽梦欲成谁唤觉，半窗斜日鹧鸪啼。
宋-陆游-《园中杂咏》@艺花本无多，过眼那复遗。阴阴一园绿，佳处乃在兹。悠然东窗下，顾与枕簟宜。风轻竹解箨，雨足果压枝。
宋-陆游-《园中杂咏》@珍禽下上鸣，迨及清润时；岂惟侑我觞，亦以起我诗。白练一团雪，来与红练俱。鱼虎飞照水，意若爱翠裾。
宋-陆游-《园中作》@疏篱围中庭，野水赴方塘。春雨路易乾，徐步蹋夕阳。艳艳红杏梢，忽已占年光。我老来日短，乃复不自量，接花待其成，邻里共笑狂。万事孰能料，社栎老不僵。磊磊盘中果，安知不获尝？作诗遣闲愁，一笑无留觞。
宋-陆游-《园中作》@幽禽啼不去，红蕊落还开。意适时时醉，身闲日日来。著书增水品，披句觅桤栽。消息吾儿近，扶衰又上台。
宋-陆游-《园中作》@湖曲旧诛茆，松阴近结巢。安闲多熟睡，衰退少新交。雨渍丁香结，春生豆蔻梢。良晨不把酒，新燕解相嘲。
宋-陆游-《园中作》@纱巾一幅立斜阳，本尚无闲况有忙？鸡犬往来空自得，禽鱼翔泳各相忘。欲衰莎草无多绿，未落梧桐已半黄。徂岁匆匆成绝叹，瓦沟行复见新霜。
宋-陆游-《园中作》@谁采桄榔寄一枝，北来万里为扶衰？风光最爱初寒候，怀抱殊胜未老时。闲引微泉成曲涧，尽除枯蔓补疏篱。花前自笑童心布，更伴群儿竹马嬉。
宋-陆游-《园中作》@病侵衰境频须药，日漏寒云旋作晴。幽鸟唤回残枕梦，蛮童扶下野堂行。书生本自安穷处，丰岁何妨乐太平。新买西村两黄犊，闲招邻曲议春耕。
宋-陆游-《远兴》@莫言人世足悲伤，只为诗情合断肠。窗槛雨晴湖灩灩，郊墟烟重月茫茫。梅花调苦愁三弄，竹叶香清泥一觞。闭户终年嗟局促，不如新雁到衡湘。
宋-陆游-《远游》@少年游宦日，肮脏耻沉浮。见虎犹攘臂，逢狐肯叩头？力行虽自许，早退岂人谋。小艇烟波上，飘然得远游。
宋-陆游-《远游》@姓字不须通，从来号放翁。月明登暑雪，木落过秋风。处处题僧壁，时时卧钓篷。始知侯万里，未必是英雄。
宋-陆游-《远游》@远游行复岁华新，嬾学刘郎问大钧。一点不蒙稽古力，十分合作卧云身。苦寒与酒顿增价，小雨为梅先辟尘。拟佩一壶江路去，花边醉堕白纶巾。
宋-陆游-《远游》@老子平生喜远游，流麈不惜闇貂裘。江亭吹笛三巴夜，关路骑驴二华秋。但使澄心同止水，自知幻境等浮沤。悠然饱听松风睡，勾漏丹砂底用求？
宋-陆游-《远游》@壮年不作故山归，老去方知浪走非。挂日片帆吴赤壁，嘶风疋马蜀青衣。交游虽广知心少，香火徒勤愿力微。堪笑只今成底事，青灯无恙且相依。
宋-陆游-《远游二十韵》@早岁志远游，万里携孤剑。所至必吊古，如疾得鍼砭。荒寒过吴宫，摧剥观禹窆。及仕杨润间，挂席度天堑。梁宋不可游，北望每怀歉。会有蜀汉役，奇嶮日窥觇。筑坛访遗址，烧栈想烈焰。辕门俯清渭，彻底绿可染。旧史所登载，一一尝考验。胡羊美无敌，黍酒实醇酽。枕戈南山下，驰猎久不厌。比参剑南幕，壮志就收歛。卜邻杨雄宅，遂欲老铅椠。但爱古柏青，肯顾海棠艳。人生不易料，白首东归剡。稽山秋峨峨，镜水春潋潋。余俸买扁舟，月下采菱芡。湖山最奇处，容我钓石占。婚嫁幸已毕，百事不关念。但当勤醉歌，一死不汝欠。
宋-陆游-《月夕》@醉从东郭归，散发临前楹。呼僮净扫地，勿使黦月明。庭空卧松影，檐迥送铎声。钟断心境寂，露下毛发清。出门碧雾合，九陌无人行。坐令锦官城，化作白玉京。
宋-陆游-《月夕》@我昔隐天台，夜半游句曲。弄月过垂虹，万顷一片玉。烟艇起菱唱，水风吹钓丝，更欲小徙倚，恐失初平期。今年游青城，三十六峰峦，白云反在下，使我毛骨寒。天如玻璃锺，倒覆湿银海。素壁行其间，草木尽光彩。姮娥顾我笑，手抚玉兔儿；莫怪世人生白发，秋风桂老欲无枝。
宋-陆游-《月夕》@开户满庭雪，徐看知月明。微风入丛竹，复作雪来声。俗尘不待扫，凛然肝肺清。村深无漏鼓，鹤唳报三更。
宋-陆游-《月夕睡起独吟有怀建康参政》@月上虚堂一榻横，断香漠漠欲三更。隔帘清露挟秋气，绕树惊鸦啼月明。只怪梦寻千里道，不知愁作几重城？苦吟更恨知心少，西望金陵阙寄声。
宋-陆游-《月夕幽居有感》@五岳名山采药身，可怜骑马踏京尘。浮名本是挻灾物，谢事宁非得道因？出岫每招云结伴，巢松仍与鹤为邻。剑南旧隐虽乖隔，依旧柴门月色新。
宋-陆游-《月下》@月白庭空树影稀，鹊栖不稳绕枝飞。老翁也学痴儿女，扑得流萤露湿衣。
宋-陆游-《月下步至临皋亭》@芒鞋踏松阴，迨此船未发。清游岂无伴，三友风露月。山川郁盘纡，鸥鹭浩灭没。当年老先生，想像散醉发。浮生等昨梦，久已埋玉骨。吾侪幸强健，何事拘簪笏！
宋-陆游-《月下独行桥上》@新秋未再旬，月露已浩然。放翁一幅巾，与影俱翩僊。飞桥挂澄溪，幽窦鸣细泉。开岁才俛仰，已近摇落天。殊方久滞留，感此岁月迁。归来看青灯，悄怆不得眠。
宋-陆游-《月下独坐》@发根萧爽受微风，徙倚阑干月正中。天宇了无云一点，城楼俄报鼓三通。庭皋簌簌吹凋叶，江渚翩翩落断鸿。回首人间尘土恶，骑鲸聊驻水精宫。
宋-陆游-《月下小酌》@昨日雨遶檐，孤灯对搔首；今夜月满庭，长歌倚衰柳。世变浩无穷，成败翻覆手。人生最乐事，卧听压新酒。我归自梁益，零落怆亲友，纷纷堕鬼录，何人得长久？後生多不识，讵肯顾衰朽？一杯无与同，敲门唤邻叟。
宋-陆游-《月下小酌》@草树已秋声，郊原喜晚晴。风生云尽散，天阔月徐行。下箸槎头美，传杯瓮面清。追欢犹可勉，徂岁不须惊。
宋-陆游-《月下野步》@空中磊落斗跨天道旁荒寒月满川。行歌惊起鸥鹭眠，三万里在拄杖边。敲门索酒太华前，飞渡黄河不须船。袖中短铁青蜿蜒，昔曾巴丘从老僊，削平岩崖抉云烟，此妙可得不可传。雷声殷殷电煜然，已觉辽碣无腥膻。雪花如席登祁连，归来却看东封年。
宋-陆游-《月下醉题》@黄鹄飞鸣未免饥，此身自笑欲何之。闭门种菜英雄老，弹铗思鱼富贵迟。生拟入山随李广，死当穿冢近要离。一樽强醉南楼月，感慨长吟恐过悲。
宋-陆游-《月下作》@池上迎微风，柏间蹋凉月，冷然醉梦醒，一洗烦恼热。嗟予世外人，火食常呕噎。易求云表露，难觅太古雪，况欲试秘方，琼浆和玉屑。俛首居俗间，愁若鹰在绁。惟兹服月芒，比岁稍得诀，但令天无云，岂复计圜缺。玉钩定谁挂，冰轮了无辙。诗成独高咏，灵府炯澄澈。
宋-陆游-《月下作》@畏暑不巾袜，步月榰短筇，瘦身发鬅鬙，顾影如孤松。径幽萤阖开，池涨鱼噞喁。飞泉穿北垣，珠玉相撞舂。东湖更奇绝，百亩银初熔，但能抱琴往，绝恨欠鹤从。重露倾荷盘，微风堕芙蓉。欢言美清夜，缥渺吹疏钟。空中飞僊人，粲然冰雪容，笑我老尘世，不记瑶台逢。
宋-陆游-《月岩》@几年不作月岩游，万里重来已白头。云外连娟何所似？平羌江上半轮秋。
宋-陆游-《月夜》@小醉初醒月满床，玉壶银阙不胜凉。天风忽送荷香过，一叶飘然忆故乡。
宋-陆游-《月夜短歌》@老夫倚杖当户立，霜气青冥月轮湿。飕飕短发冷入顶，更觉衣屦清风袭。月落欲尽夜苍茫，回顾明星已煌煌。明星虽高未须喜，三足阳乌生海底。
宋-陆游-《月夜泛小舟湖中三更乃归》@落日愁思把钓钩，南邻借得采菱舟。湖心月上明如昼，树杪风生冷逼秋。壮岁功名惭汗马，暮年心事许沙鸥。桐江一叶真奇策，莫为儿曹作滞留。
宋-陆游-《月夜江渎池纳凉》@微迳荒城曲，丛祠野水边。月能从我醉，风欲驾人僊。静看黏萤草，遥闻采茨船。热官那有此，留滞莫尤天。
宋-陆游-《月夜有感》@炯炯冰轮升，澹澹玉宇碧。高楼倾美酒，一醉不容失。陆生独何事，闭户饱岑寂。年来负风月，岂止此一夕。平生酒边身，欲老每自惜。夜阑耿不寐，浩歌出金石。
宋-陆游-《月夜作》@江风吹微云，长空散鱼鳞。秋露洗明月，青山涌冰轮。我病适良已，欣然岸纶巾。索酒恼诸儿，哦诗惊四邻。颇觉胸次空，未叹白发新。庭菊卧残枝，奇香犹绝尘；园梅虽未花，瘦影已可人。方池湛奫沦，丑石立嶙峋。幸无千金费，亦足终吾身。乐哉何所恨，击壤从尧民。
宋-陆游-《月中归驿舍》@岁岁常为锦水行，驿前双堠惯逢迎。草深闲院虫相语，人静空廊月自明。病起酒徒嘲小户，才衰诗律媿长城。何时却泛耶溪路，卧听菱歌四面声。
宋-陆游-《月中过蜻蜓浦》@天光水色合为一，舟出西城犹落日。一规忽见寒璧升，万顷坐叹溶银溢。哀哀姑恶诉何苦，熠熠萤火光自失。苇低时见小艇过，水响遥知大鱼出。铜壼玉酒我径醉，短发垂肩蓬不栉。缓篙溯月勿遽行，坐待湘妃鼓瑶瑟。
宋-陆游-《岳池农家》@春深农家耕未足，原头叱叱两黄犊，泥融无块水初浑，雨细有痕秧正绿。绿秧分时风日美，时平未有差科起，买花西舍喜成婚，持酒东邻贺生子。谁言农家不入时，小姑画得城中眉，一双素手无人识，空村相唤看缫丝。农家农家乐复乐，不比市朝争夺恶。宦游所得真几何，我已三年废东作。
宋-陆游-《岳阳楼》@身如病鹤短翅翎，雨雪飘洒号沙汀。天风忽吹不得住，东下巴峡泛洞庭。轩皇张乐虽已矣，此地至今朝百灵。雄楼岌嶪镇吴楚，我来举手扪天星。帆樯才放已隐隐，云气乱入何冥冥。鼋鼍出没蛟鳄横，浪花遮尽君山青。黄衫仙翁喜无恙，袖剑近到城南亭。眼前俗子败人意，安得与翁同醉醒。
宋-陆游-《越王楼》@上尽江边百尺楼，倚栏极目暮江秋。未甘便作衰翁在，两脚犹堪蹋九州。
宋-陆游-《越王楼》@蒲萄酒绿似江流，夜燕唐家帝子楼。约住筦弦呼羯鼓，要渠打散醉中愁。
宋-陆游-《云门道中》@川霭林霏翠欲浮，散人心事寄沙鸥。暮投野店孤烟起，晓涉清溪小蹇愁。岭路穷时萦细栈，山形缺处起重楼。钓游陈迹浑如昨，一念凄然不自由。
宋-陆游-《云门道中》@度岭穿林一径斜，旋篝新火试新茶。箬包粉饵祠寒食，雨湿青鞋上若耶。石罅微泉来滴沥，溪涯老木卧槎牙。不须苦觅东柯谷，是处云山可寄家。
宋-陆游-《云门独坐》@山北山南处处行，回头六十七清明。如今老去摧颓甚，独坐焚香听水声。
宋-陆游-《云门感旧》@总角来游老未忘，背人岁月去堂堂。樨松看到偃霜盖，废寺忆曾开宝坊。佛几古灯寒焰短，斋厨新粟午炊香。兴阑未忍登车去，更倚溪桥立夕阳。
宋-陆游-《云门过何山》@漠漠稻满陂，蒙蒙雨沾衣。林花落更新，溪鸟止复飞。我作山中行，十日未拟归。思酒过野店，念茶叩僧扉，眠枕松下石，适意无诃讥。心广体自舒，泰然不肉肥。念昔在官涂，万事与愿违；逢人无一欣，对食或累欷。低回三十年，竟不饱蕨薇。空将书五车，自诳腹十围。余日犹几何，可复贪尘鞿？剩拾柏子香，闭门观昨非。
宋-陆游-《云门溪上独步》@山路联翩十日阴，晚晴剩喜得幽寻。残红犹有数枝在，涨绿真成一倍深。泉响佩环鸣闇壑，月明珠璧散疏林。归来寂寞钟初动，羞向孤灯说壮心。
宋-陆游-《云童童行》@云童童，挟雨来。雨未濡土云已开，不能为人歛浮埃。山南山北空闻雷，青秧欲槁吁可哀！
宋-陆游-《云溪观竹戏书二绝句》@气盖冰霜劲有余，江边见此列僊癯。清寒直入人肌骨，一点尘埃住得无？
宋-陆游-《云溪观竹戏书二绝句》@溪光竹色两相宜，行到溪桥竹更奇。对此莫论无肉瘦，闭门可忍十年饥。
宋-陆游-《杂赋》@养疾清溪曲，风林几著霜。细书如助嬾，薄酒不成狂。老叹朋侪尽，闲知岁月长。柴门偶一出，倚杖立斜阳。
宋-陆游-《杂赋》@地炉夜热麻秸暖，瓦酺晨烹豆粥香。不是有心轻富贵，从来吾亦爱吾乡。
宋-陆游-《杂赋》@孤学违流俗，危机历畏途。逢人增戃怳，看镜失肤腴。闭户书围坐，移灯影向隅。空懹四方志，泯默死东吴。
宋-陆游-《杂赋》@病叟胸中一物无，梦游信脚到华胥。觉来忽见天窗白，短发萧萧起自梳。
宋-陆游-《杂赋》@家业贫原宪，年龄老伏生。但悲鸾独舞，那羡雁能鸣。酿酒秋常醉，驱牛夜亦耕。此身当自贵，勿用作投琼。
宋-陆游-《杂赋》@终日才堪米一升，生涯略似草庵僧。湿薪不管晨炊晚，留得松肪代夜灯。
宋-陆游-《杂赋》@出门信步作闲游，野庙村坊到处留。每伴樵夫尝半舍，更随牧竖采沿沟。
宋-陆游-《杂赋》@贵固不如贱，狂应未胜痴。闭门真已矣，命贺欲何之？碧缕生香袖，清漪涨砚池。是中有佳处，不觉昼阴移。
宋-陆游-《杂赋》@海上鱼盐聚，烟中鸡犬声。耕农叱牛去，醉叟策驴行。歛薄民差乐，烽消盗略平。悠然憩松下，我亦有幽情。
宋-陆游-《杂赋》@体不佳时看周易，酒痛饮後读离骚。骑驴太华三峰雪，鼓棹钱塘八月涛。
宋-陆游-《杂赋》@栉发晨兴後，宽腰午饷余。讲明穷理学，雠校养生书。倚杖听啼鸟，临池看戏鱼。怡然又终日，底事解愁予？
宋-陆游-《杂赋》@昔人莽莽荒丘里，陈迹纷纷朽简中。毕竟是非谁辨得，举杯吾欲问虚空。
宋-陆游-《杂赋》@百亿须弥理固有，八九云梦何足吞。天下广居君识否？一间茆屋寄孤村。
宋-陆游-《杂赋》@梦里曾作南柯守，少时元是东陵侯。今朝半醉归草市，指点青帘上酒楼。
宋-陆游-《杂赋》@七十八十古来稀，行年九十固应衰。已兴工部耳聋叹，更和文公齿落诗。
宋-陆游-《杂赋》@中年畏病杯行浅，晚岁修真食禁多。谢客杜门殊省事，一盂香饭养天和。
宋-陆游-《杂赋》@齐民让畔不争桑，和气横流岁自穰。君看三山百家聚，更无一陇有遗蝗。
宋-陆游-《杂赋》@得雨郊原已遍耕，东家西舍多逢迎。前山云起树无影，别浦潮生船有声。
宋-陆游-《杂感》@买马当可乘，筑舍当可居；快马多覆败，杰屋鬼所狙。徒行与露坐，安稳无後虞。所以古达人，秋风忆蓴鲈。
宋-陆游-《杂感》@孔欲居九夷，老亦适流沙。忠信之所覃，岂间夷与华。况我州闾间，相视等一家。老稚各自力，勉蹈思无邪。
宋-陆游-《杂感》@鹤乘轩车已堪叹，狐戴髑髅何可亲？劝君一笑扫除尽，来作人间百岁人。
宋-陆游-《杂感》@病卧践衰境，躬耕归故园。怒蛙号废沼，妖鵩啸荒村。里巷鱼餐薄，坊场黍酒浑。相逢欲话旧，意极转忘言。
宋-陆游-《杂感》@壮游回首海茫茫，默数方惊岁月长。旧事莫论齐柏寝，残躯方似鲁灵光。
宋-陆游-《杂感》@买薪贷粟不曾知，一事无营尽日嬉。耋老却如童稚日，早眠晏起食无时。
宋-陆游-《杂感》@志士山栖恨不深，人知已是负初心。不须先说严光辈，直自巢由错到今。
宋-陆游-《杂感》@自古文章与命仇，功名身外更悠悠。一从识得元无事，穷死逢人不说愁。
宋-陆游-《杂感》@古言忍字似而非，独有痴顽二字奇。此是龟堂安乐法，大书铭座更何疑。
宋-陆游-《杂感》@谗口安能作祸基，吾曹兴废岂无时？向来何事令公怒，问著渠侬自不知。
宋-陆游-《杂感》@道进身垂老，方灵病已侵。知难逃死籍，犹得遂归心。星斗开孤剑，尘埃拂素琴。妄庸常衮衮，谁与论幽深！
宋-陆游-《杂感》@土生诵二典，怳若生唐虞，升降奉玉帛，可否闻吁俞。阙里得其传，功与造化俱。孰知千载後，乃尊重译书！
宋-陆游-《杂感》@十月可酿酒，六月可作酱，儿曹念乃翁，左右日供养。比邻有老疾，亦复致一饷；老老以及人，此义古所尚。
宋-陆游-《杂感》@劝君莫识一丁字，此事从来误几人！输与茅檐负暄叟，时时睡觉一频伸。
宋-陆游-《杂感》@天际晴云舒复卷，庭中风絮去还来。人生自在常如此，何事能妨笑口开？
宋-陆游-《杂感》@小轩幽槛雨丝丝，种竹移花及此时。客去解衣投卧榻，半醒半醉又成诗。
宋-陆游-《杂感》@雨霁花无几，愁多酒不支。凄凉数声笛，零乱一枰棋，蹈海言犹在，移山志未衰。何人知壮士，击筑有余悲！
宋-陆游-《杂感》@肉食养老人，古虽有是说，修身以待终，何至陷饕餮。晨烹山蔬美，午漱石泉洁，岂役七尺躯，事此肤寸舌。
宋-陆游-《杂感》@拥裘南窗下，坚坐试定力。炉香亦不散，伴我到曛黑。绝交近为我，游世易颠踣。默默何所为？且复自休息。
宋-陆游-《杂感》@世事纷纷无已时，劝君杯到不须辞。但能烂醉三千日，楚汉兴亡总不知。
宋-陆游-《杂感》@射的山前花柳新，典衣买酒过残春。但甘身作哙等伍，莫信人间髯绝伦。
宋-陆游-《杂感》@艰危宁度瘦驴岭，奔走莫随肥马麈。困厄终身元自好，可怜痴子恨无津。
宋-陆游-《杂感》@平生所闻宋华子，病忘乃与知道邻。老夫历尽世间事，始觉此公真可人。
宋-陆游-《杂感》@少年意气与春争，朱弹金鞭处处行。谁信即今空谷里，旋租黄犊学躬耕。
宋-陆游-《杂感》@百年鼎鼎成何事？寒暑相催即白头。纵得金丹真不死，摩挲铜狄更添愁。
宋-陆游-《杂感》@草径才容步，茅庐仅庇床。原贫道尊显，回夭死芬芳。弦诵喧清晓，鉏耰满夕阳。此风能不坠，韦布亦何伤！
宋-陆游-《杂感》@一气不遽变，雨霁皆有符；死非一旦至，小疾为前驱。人能谨察之，岂有仓卒虞。哀哉不知此，虽悔良难图。
宋-陆游-《杂感》@上硖闻竹枝，入秦闻乌乌，奏曲未及终，涕泪凄已濡。还山风月夕，菱唱起镜湖，虽无远游感，白首亦穷途。
宋-陆游-《杂感》@羲皇一画开百圣，学者即今谁造微？文词害道第一事，子能去之其庶几。
宋-陆游-《杂感》@一尊易致蒲萄酒，万里难逢鹳鹊楼。何日群胡遗种尽，关河形胜得重游？
宋-陆游-《杂感》@祸福虽云不可猜，人生要岂愿为才。髑髅正使非不乐，牺象何疑是木灾。
宋-陆游-《杂感》@自洗铜壼试玉醅，小轩风月为徘徊。此心未与年俱老，犹解逢花眼暂开。
宋-陆游-《杂感》@侧帽垂鞭小陌东，名花迎笑一枝红。啼莺惊断寻春梦，惆怅新霜点鬓蓬。
宋-陆游-《杂感》@早仕谗销骨，迟归悔噬脐。短衣犹掩胫，穷巷固多泥。婢喜蚕三幼，奴贪雨一犁。衡茅明我眼，刮膜谢金篦。
宋-陆游-《杂感》@吾闻之古方，有病当鲜食；如其不能尔，金丹亦无益。我老更事多，此语知造极。子房从赤松，千载推达识。
宋-陆游-《杂感》@养生孰为本，元气不可亏。秋毫失固守，金丹亦奚为！所以古达人，一意坚自持。魔鬼虽百万，敢犯堂堂师！
宋-陆游-《杂感》@老境睡多行立少，浮生会少别离多。安得此身重壮健，一杯朋旧共高歌？
宋-陆游-《杂感》@世间鱼鸟各飞沉，茅屋青山无古今。毕竟替他愁不得，几人虚费一生心！
宋-陆游-《杂感》@梦育小儿女，便有无穷爱，谒医问疾恙，对客夸警迈。晨鸡忽唤觉，此爱复安在？人生困纠缠，一笑脱囚械。
宋-陆游-《杂感》@春晚晴还雨，村深醉复醒。溪添半篙绿，山可一窗青。药品随长鑱，花名记小屏。闲身幸无事，吟啸送余龄。
宋-陆游-《杂感》@一杯浊酒即醺然，自笑闲愁七十年。今日出门天地别，此身如在结绳前。
宋-陆游-《杂感》@苦热惟忧不复凉，转头忽已见清霜。道人若悟无寒暑，堕指流金总道场。
宋-陆游-《杂感》@山人那信宦涂艰，强著朝衣趁晓班。豪气不除狂态作，始知只合死空山。
宋-陆游-《杂感》@老子倾囊得万钱，石帆山下买乌犍。牧童避雨归来晚，一笛春风草满川。
宋-陆游-《杂感》@故旧书来访死生，时闻剥啄叩柴荆。自嗟不及东家老，至死无人识姓名。
宋-陆游-《杂感》@忍穷待死十年间，老子谁知老更顽？溪友留鱼供晚酌，邻僧送米续朝餐。
宋-陆游-《杂感十首以野旷沙岸净天高秋月明为韵》@吕钓渭水滨，说筑傅岩野。虽曰古盛时，得士盖亦寡。天将启治乱，人才有用舍。向非万牛力，孰与成大厦？
宋-陆游-《杂感十首以野旷沙岸净天高秋月明为韵》@洙泗日已远，儒术日已丧。学者称孔墨，为国杂伯王。书生幸有闻，力薄不能倡。默默世俗间，汝职无乃旷。
宋-陆游-《杂感十首以野旷沙岸净天高秋月明为韵》@我昔下三峡，百丈堆两车。初发公安城，已过长风沙。早知世路恶，恨不常浮家。至今清夜梦，双橹闻讴哑。
宋-陆游-《杂感十首以野旷沙岸净天高秋月明为韵》@斗杓运四序，寒暑忽已换。人生知几何，去日难把玩。凭高望烟海，青山忽中断。秋风肺病苏，为子巾一岸。
宋-陆游-《杂感十首以野旷沙岸净天高秋月明为韵》@磨镜要使明，拭几要使净；奈何视吾心，不若几与镜？垢污倘未除，秋毫即为病。吾曹亦圣徒，可不学颜孟？
宋-陆游-《杂感十首以野旷沙岸净天高秋月明为韵》@天人本一理，祸福常昭然。人众何足恃，妄谓能胜天？适燕当北辕，调瑟当解弦。五行未可忽，洪范禹所传。
宋-陆游-《杂感十首以野旷沙岸净天高秋月明为韵》@镜湖一何清，稽山一何高；浙江百里远，夜枕闻惊涛。子胥死吴下，千载无人豪。遗魂招不来，我欲续楚骚。
宋-陆游-《杂感十首以野旷沙岸净天高秋月明为韵》@归耕无襏襫，出战无兜鍪。已失西畴春，空怀北平秋。提携一束书，蹭蹬至白头。釜中有轑饭，一饱吾何求？
宋-陆游-《杂感十首以野旷沙岸净天高秋月明为韵》@我昔游剑南，烂醉平羌月；一杯玻璃春，万里望吴越。岂知有天幸，故山得归骨。扁舟小江上，夜半看月没。
宋-陆游-《杂感十首以野旷沙岸净天高秋月明为韵》@入东多名山，天台连四明。路穷寺门出，林阙溪桥横。岂无一月间，结束与子行。会拣最幽处，煨芋听雪声。
宋-陆游-《杂感五首以不爱入州府为韵》@莘渭二老人，耕钓俱白首，功烈在人间，如天有北斗。方其未遇时，自处固不苟，夫岂邀虚名，欲眩千载後？降及秦汉王，望古犹培塿，犹能守所闻，外物不得诱。君看鲁二生，亦岂圣人偶；凛然诸儒间，人可我独不。
宋-陆游-《杂感五首以不爱入州府为韵》@山栖天与癖，酒复甚所爱，虽云惭黄绮，亦慕嵇阮辈。失脚落人间，二事略皆废。晚归卧云壑，谓此在券内，如何疾屡作，大与初意背？好山虽在眼，动步辄有碍；酒戒复坚持，如堤忧蚁溃。何以遣余年，闭户淡煮菜。
宋-陆游-《杂感五首以不爱入州府为韵》@鷽鸠抢榆枋，枯鱼过河泣；鹏鲲九万里，此岂汝所及。丈夫志古人，绝世而独立，远游马蹄穿，高卧剑锋涩。其初所抱负，固自高嶪岌，安能与儿曹，俛首就维絷？君看折腰趋，孰若举手揖？芝老尚可餐，修门戒轻人。
宋-陆游-《杂感五首以不爱入州府为韵》@洚水初平时，草木充九州，禽兽孳育繁，与人为敌雠。于时圣人作，日夜为民忧，思有以胜之，食肉而服裘；然後人奠居，禾黍岁有秋。岂知千载後，戕杀无时休？一食刀机赤，百味供膳羞。豪侈方相夸，哀哉非始谋。
宋-陆游-《杂感五首以不爱入州府为韵》@我年甫三十，出身事明主；狂愚斥不用，晚辟征西府。蹭蹬过锦城，邂逅客严武。十年醉郫筒，阳狂颇自许。青城访隐翁，西市买幽圃。如何复不遂，归听镜湖雨。结庐三间茅，泛宅一枝橹。天真傥可全，吾其老烟浦！
宋-陆游-《杂书》@世味渐阑如嚼蜡，惟诗直恐死方休。四时风月元无尽，万里江山更拟游。
宋-陆游-《杂书》@一身顶踵无非病，两饭齑盐亦阙供。正可清言学夷甫，不须豪气似元龙。
宋-陆游-《杂书》@枳篱莎径入荆扉，中有村翁百结衣。谁识新年欢喜事，一鸡一犬伴东归。
宋-陆游-《杂书》@身似匡庐老病僧，闭门一衲坐腾腾。雨声惊断长安梦，惆怅西窗夜半灯。
宋-陆游-《杂书幽居事》@抱瓮穷园叟，还山老布衣。死边常得活，闹处偶容归。钓恐鱼吞饵，棋忧客堕机。此心君会否？洗尽百年非。
宋-陆游-《杂书幽居事》@淡薄齐荣辱，恢疏略怨恩。炉常养丹母，手自斲桐孙。炎火下照海，黄河高泝源。道翁来不速，一笑倒吾樽。
宋-陆游-《杂书幽居事》@庭旷多延月，斋空半贮云。松声行路共，泉脉近邻分。采药九蒸曝，朝真三沐熏。林间有丛杞，绕屋夜狺狺。
宋-陆游-《杂书幽居事》@贫困虽终老，胸中尚浩然。直令头抢地，未害鼻撩天。种菜悭三亩，苫茅仅数椽。布衾常不暖，夜夜亦安眠。
宋-陆游-《杂书幽居事》@卜筑南湖上，梅花几度春。身缘作诗瘦，家为买山贫。野步维渔艇，江楼岸醉巾。谁知会稽叟，不媿葛天民。
宋-陆游-《杂题》@贺公在朝雅吴语，庄舄仕楚犹越吟。我幸归休在闾巷，灯前感慨不须深。
宋-陆游-《杂题》@松肪酿酒石根醉，槲叶作衣云外行。指点人间一长叹，秋风又到洛阳城。
宋-陆游-《杂题》@贫中得味如餐蔗，语下明人似到乡。对客欲谈浑忘却，笑呼童子替烧香。
宋-陆游-《杂题》@少谈王霸谋身拙，晚好诗骚学道疏。赖有一筹差自慰，闭门不作子公书。
宋-陆游-《杂题》@半饱半饥穷境界，知晴知雨病形骸。轩昂似鹤那求料，枯槁如僧不赴斋。
宋-陆游-《杂题》@茆屋三间已太奢，柴乾米白喜无涯。非贤敢窃优贤禄，愿折蓴丝与蕨芽。
宋-陆游-《杂题》@莫笑花前白发新，宣和人醉庆元春。何时道路平如砥？却就清伊整幅巾。
宋-陆游-《杂题》@山家贫甚亦支撑，时抚桐孙一再行。朝甑米空烹芋粥，夜缸油尽点松明。
宋-陆游-《杂题》@传家只要存书种，学道当知养圣胎。宁使终身迁比景，莫令一物污灵台。
宋-陆游-《杂题》@三生元是出家人，一念差来堕荐绅。二寸楮冠双草屦，天公还我水云身。
宋-陆游-《杂题》@野花红碧自争春，村酒酸甜也醉人。解放船头便千里，不愁无处著闲身。
宋-陆游-《杂题》@羊裘老人只念归，安用星辰动紫微。洛阳城中市儿眼，情知不识钓鱼矶。
宋-陆游-《杂题》@黄庭两卷伴身闲，盘篆香残日未残。泛泛孤身似萍叶，始知天地不胜宽。
宋-陆游-《杂题》@湖堤疏瘦水杨柳，村舍殷红山石榴。推户本来随意入，乞浆因得片时留。
宋-陆游-《杂题》@大儿都门久栖栖，小儿调官今复西。邻家父子我所羡，泥水没膝扶耕犁。
宋-陆游-《杂题》@黍醅新压野鸡肥，茆店酣歌送落晖。人道山僧最无事，怜渠犹趁暮钟归。
宋-陆游-《杂题》@钓鱼吹笛本闲身，正坐微官白发新。著屐此生犹几緉，可令复踏九衢尘？
宋-陆游-《杂题》@年华偃蹇留不住，鬓雪纵横耘更多。乐天不生梦得死，恨无人续竹枝歌。
宋-陆游-《杂题》@年来世事扫除尽，犹有闲吟颇自奇。安得陟厘九万个，为君尽写暮年诗？
宋-陆游-《杂题》@山光染黛朝如湿，川气熔银暮不收。诗料满前谁领略，时时来倚水边楼。
宋-陆游-《杂兴》@灰中火如萤，燎原从此始。元气一点存，危疾亦不死。
宋-陆游-《杂兴》@足弱仅能行，齿摇常欲堕；扶持赖药物，苟幸一日过。事来强酬答，其实惟欲卧。平生许文休。岁晚依马磨。
宋-陆游-《杂兴》@散步持书卷，闲眠枕药囊。驯獐随几杖，痴蝶入衣裳。病起年光速，身闲日景长。为怜红树好，久立向西厢。
宋-陆游-《杂兴》@锄草春愈茂，养草秋亦衰。不如两置之，荣悴渠有时。
宋-陆游-《杂兴》@谋生在衣食，不仕当作农。识字读农书，岂不贤雕虫。妇当娶农家，养蚕事炊舂，晨耕候春扈，夜织惊秋蛩。畦蔬胜肉羹，社酒如粥醲。毋为慕朝帻，谄笑求见容。
宋-陆游-《杂兴》@病养精神过服药，贫知俭约胜营生。皋夔事业今何有，且与心君致太平。
宋-陆游-《杂兴》@寸阴可惜子所知，尺宅治生今未迟。虚费失光作闲事，人间信有白头痴。
宋-陆游-《杂兴》@风雨鸡喔喔，雪霜柏森森。独居虽无友，二物感我深。
宋-陆游-《杂兴》@早遇齐侯游柏寝，晚从汉帝祀甘泉。不须苦学飞腾术，更看泥金检玉年。
宋-陆游-《杂兴》@鳗井初生一缕云，鲍郎山下雨昏昏。橹声呕轧秋空晓，水际人家尚闭门。
宋-陆游-《杂兴》@造物乘除理固然，许将穷悴博顽坚。骥衰伏枥心千里，龟冷榰床寿百年。好事时供沽酒费，拥途争笑插花颠。渔村宿愿虽偿尽，犹恨僧房欠昼眠。
宋-陆游-《杂兴》@家世本臞儒，自奉至俭薄。肉食固难期，间亦阙盐酪。宾朋饭芋豆，时节羹藜藿。偶然设鸡豚，变色相与作。家居常守此，自计岂不乐。蔬园畏蹴蹋，切勿思大嚼。
宋-陆游-《杂兴》@客问维摩疾，人哀范叔寒。诗囊负童背，药笈挂驴鞍。野果攒眉涩，村醪捩齿酸。老鸡殊可念，旦旦报平安。
宋-陆游-《杂兴》@炷香火要深，作墨手当缓。浅士务成速，所以多後患。
宋-陆游-《杂兴》@万物各有时，蟋蟀以秋鸣。我老自少眠，那得憎此声。
宋-陆游-《杂兴》@东家饭牛月未落，西家打稻鸡初鸣。老翁高枕葛幮里，炊饭熟时犹鼾声。
宋-陆游-《杂兴》@栖鸡未旦鸣，粒食固宜报。林鸟何预人，哓哓欲谁告？
宋-陆游-《杂兴》@兰台遗漆书，汲冢收竹简；辛勤万卷读，不负百年眼。围座浩纵横，插架高?嵼。一笑顾吾儿；银艾何足绾！
宋-陆游-《杂兴》@孤梦初回揭短篷，桥边晓日已曈曨。太平气象君知否，尽在丰年笑语中。
宋-陆游-《杂兴》@尧舜桀纣皆腐骨，王侯蝼螘同丘墟。麦苗覆块鸠唤雨，常恨无人同荷锄。
宋-陆游-《杂兴》@散发林间万事轻，梦魂安稳气和平。只知秋菊有佳色，那问荒鸡非恶声。达士招呼同啸傲，福人分付与功名。一篇说尽逍遥理，始信蒙庄是达生。
宋-陆游-《杂兴》@南山手自斸苍苔，竹阁柴扉次第开。二十里间云不断，岂容一点市麈来。
宋-陆游-《杂兴》@庖丁悟养生，轮扁议读书。彼特一技尔，圣智有不如。
宋-陆游-《杂兴》@涨水入我庐，萍叶黏半扉。日出水返壑，念汝何由归？
宋-陆游-《杂兴》@爱物停垂钓，劬身自荷锄。时从邻父饮，日授稚孙书。尚弃登山屐，宁须下泽车？平生双不借，投老伴归欤。
宋-陆游-《杂兴》@硕果坠池响，鱼队散无迹。空弦可落雁，此事盖自昔。
宋-陆游-《杂兴》@古寺高楼暮倚阑，野云不散白漫漫。好山遮尽君无恨，且作沧溟万里看。
宋-陆游-《杂兴》@寿年本偶尔，亦与富贵同；一日复一日，遂作八十翁。几杖称大耋，貂蝉号三公。信手忽成卢，孰为拙与工？
宋-陆游-《杂兴》@家本徒寿春，遭乱建炎初。南来避狂寇，乃复遇强胡。于时两两髦，几不保头颅。乱定不敢归，三载东阳居。人事固难料，今乃八十余。努力未死间，读我先人书。
宋-陆游-《杂兴》@一春妍暖无多日，八十康强有几人？学不名家空自苦，路边醉倒却关身。
宋-陆游-《杂兴》@暮年常苦睡为祟，好事新分安乐茶。更得小瓢吾事足，山家风味似僧家。
宋-陆游-《杂兴》@灵府宁容一物侵？此身只合老山林。何由挽得银河水，净洗群生忿欲心？
宋-陆游-《杂兴》@少年岂知酒，借醉以作狂；中年狂已歇，始觉酒味长，湛湛瘿樽绿，酌以红螺觞，醒醉不可名，兀坐万事忘。
宋-陆游-《杂兴》@铿尔舍瑟作，嚗然放杖笑。浩浩太古音，与俗不同调。
宋-陆游-《杂兴》@涤砚欲其洁，磨镜欲其明。愿君试思之，与己孰重轻？
宋-陆游-《杂兴》@读诗读七月，治书治无逸，王业与农功，事异理则一。此外复何为，齐民有遗术，一饱不啻足，切必为利訹。大屋起道傍，百鬼阚其室。曷不观陆翁，食菜开九帙。
宋-陆游-《杂兴》@平生独何幸？命若与人谋。疲懦逃深责，空疏得早休。位卑轻得丧，迹远少恩雠。莫怪归耕乐，文园久倦游。
宋-陆游-《杂兴》@赤米熟炊元自软，黄虀频倒不多酸。纵令酒负寻常债，也胜人求本分官。
宋-陆游-《杂兴》@诗人肝肺困雕镌，往往寿非金石坚。我独适情无杰句，化工不忌遣长年。
宋-陆游-《杂兴》@清霜染丹叶，秋晚粲如春。回首风吹尽，天公解戏人。
宋-陆游-《杂兴》@蛟鳄垂涎历畏涂，如今欢喜去携锄。一生患难休回首，疋似元符曾上书。
宋-陆游-《杂兴》@三吴气候异，开岁固多雨。今年已暮春，霁日仅可数。寒气薄腠理，沉痛结心膂。遣奴买药物，日夜事炮煮。端居情恶怀，欲出泥淖阻，安得平生欢，驾言问良苦？
宋-陆游-《杂兴》@冰壶冷浸玉芙蕖，三伏炎蒸一点无。净洗砚池瀦墨渖。乘凉要答故人书。
宋-陆游-《杂兴》@倒橐得千钱，从人买钓船。秋风宿村步，暮雪醉江天。得意鸥波外，忘归雁浦边。平生笑严子，犹有姓名传。
宋-陆游-《杂兴》@泽居忧下湿，老病觉中乾。违俗恐不免，倚天聊自宽。受规如获药，喜退甚弹冠。不是憎勋业，心知骨相寒。
宋-陆游-《杂兴》@砚传百岁玺阙角，笔擅一时锥出囊。纸欲穷时瘦蛟举，已看雷雨跨苍茫。
宋-陆游-《杂兴》@扁舟夜载石帆月，双屦晓穿天柱云。八十老翁能办此，不须身将渡辽军。
宋-陆游-《杂兴》@犀象本安山海远，楩楠岂愿栋梁材。伏波病困壶头日，应有严光入梦来。
宋-陆游-《杂兴》@粟无人馈方差快，门有僧敲未绝幽。岂是耄荒深绝物，从来不惯惹闲愁。
宋-陆游-《杂兴》@瞿聃扬墨宁非学，治狱行兵亦有师。惟是儒生知择术，百年穷达守书诗。
宋-陆游-《杂兴六首》@秦汉区区了目前，周家风化遂无传。君看八百年基业，尽在东山七月篇。
宋-陆游-《杂兴六首》@义和分职授人时，断自唐虞意可知。兽舞凤来余事耳，西成东作要熙熙。
宋-陆游-《杂兴六首》@老无添虎仍逢病，春欲残时未减寒。架上汉书浑忘尽，床头周易却常看。
宋-陆游-《杂兴六首》@一身逋负愁赊酒，满眼关山悔上楼。子细推来惟合睡，五更风雨已如秋。
宋-陆游-《杂兴六首》@面颜日瘦口眼大，气血顿衷须发狞。不用凌烟写冠剑，一蓑烟雨事春耕。
宋-陆游-《杂兴六首》@故交零落形吊影，陈迹凄凉口语心。辛苦一生成底事，祈招空解诵愔愔。
宋-陆游-《杂兴十首以贫坚志士节病长高人情为韵》@仕宦遍四方，每出归愈贫，寒暑更质衣，笑倒邻里人。今年作史官，坐糜太仓陈；无如思归何，日夜望绝麟。区区牛马走，龊龊虮虱臣，恩深老不报，肝胆空轮囷。
宋-陆游-《杂兴十首以贫坚志士节病长高人情为韵》@孟子辟杨墨，吾道方粲然；韩愈排佛老，不失圣所传。伐木当伐根，攻敌当攻坚。坐视日月食，孰探天地全？一木信难恃，要忧大厦颠。安得孟韩辈，出为吾党先？
宋-陆游-《杂兴十首以贫坚志士节病长高人情为韵》@圣人固多能，艺乃以不试。嗟予少贫贱，日月成坐弃。矧今耄已及，甘食而美睡。道衰朋友散，斯文凛将墬。闭户辄竟日，孰与讲仁智？厌厌生意尽，何暇议李志！
宋-陆游-《杂兴十首以贫坚志士节病长高人情为韵》@少年喜结交，患难谓可倚；宁知事大谬，亲友化虎兕。出仕五十年，危不以谗死。始畏囊中锥，宁取道傍李。老来多新知，英彦终可喜。岂以二三君，遂疑天下士。
宋-陆游-《杂兴十首以贫坚志士节病长高人情为韵》@昔我游庐山，夜遇东林雪，灰深火正熟，膏减灯半灭，童惊林虎过，僧惜涧松折。至今每追想，可解肺肝热。那知蓬山梦，忽继此清绝；殊胜苏子卿，餐毡持汉节。
宋-陆游-《杂兴十首以贫坚志士节病长高人情为韵》@观人如观玉，拙眼喜讥评；得失顾在人，玉固非所病。庆历嘉佑间，人才於斯盛，王回仅一招，石介弃不聘。乃知天下士，成败各有命。愿君姑安之，天定岂不胜！
宋-陆游-《杂兴十首以贫坚志士节病长高人情为韵》@两山如峨眉，一水若车辋，吾昔庐其间，百里临莽苍。少年手艺木，条干日夜长。咿哑驾独辕，迢递摇两桨。平生会心地，今乃寄梦想。何时唤邻翁，烟水行布网。
宋-陆游-《杂兴十首以贫坚志士节病长高人情为韵》@鲁山粹而博，韶美旷且真，石渠东观中，久矣无若人。飞僊骖凤鸾，岂久混世麈，空余文章在，常与日月新。我虽足数，畴昔忝交亲。尚想秋灯下，对影欹幅巾。
宋-陆游-《杂兴十首以贫坚志士节病长高人情为韵》@君子尚大节，又甚恶不情，鲁连故可人，用意终近名。千载高夷齐，采薇忘其生，周公述易象，所以贵幽贞。去圣虽已远，江左见渊明；我读饮酒诗，朱弦有遗声。杂兴又此身漂荡等流槎，陋巷无心长草莱，柴门偶自不曾开。余龄渐迫诸孙长，徂岁将穷积雪来。旦欲燎衣无宿烬，暮思赬颊但空罍。孰知自有忘忧处，遶坐新书正作堆。
宋-陆游-《杂言示子聿》@福莫大於不材之木，祸莫惨於自跃之金。鹤生於野兮何有於轩？桐爨则已兮岂慕为琴？古今共戒玉自献，卷舒要似云无心。庐室但取蔽风雨，衣食过足岂所钦。我今余年忽八十，归耕幸得安山林。逢人虽叹种种发，入塾尚忆青青衿。吾儿殆可守孤学，相与竭力穷幽深。
宋-陆游-《杂咏》@少日狂疏触怒嗔，每缘忧患丧吾真。晚牧咄咄书空手，却作腾腾任运人。
宋-陆游-《杂咏》@青羊宫中竹暗天，白马庙畔柏如山。琴尊处处可消日，车马纷纷自欠闲，
宋-陆游-《杂咏》@仕囷风波归可乐，生如疣赘死何悲？极如此手终无巧，那得随人尽作痴！
宋-陆游-《杂咏》@得过一日且一日，安知今吾非故吾。袖手明窗读周易，不辜香饭一斋盂。
宋-陆游-《杂咏》@镜中颜状年年改，海内交朋日日疏。一恸寝门生意尽，从今无复季长书！
宋-陆游-《杂咏》@石犀庙壖江已回，陵谷一变吁可哀。即今禾黍连云处，当日帆樯隐映来。
宋-陆游-《杂咏》@松肪燎火满炉红，甖粟煎汤到手空。试问斋居守丹灶，何如醉卧听松风？
宋-陆游-《杂咏》@微风翻翻芋叶白，落日漠漠稻花香。出门纵辔何所诣，万里桥南追晚凉。
宋-陆游-《杂咏》@女郎花树新移种，官长梅园亦探租。作尽人间儿戏事，谁知空橐一钱无？
宋-陆游-《杂咏》@一日日穷穷不醒，一年年老老如期。黄河却有逢清日，白发应无返黑时。
宋-陆游-《杂咏》@旧闻五岳多灵药，晚遇高人得秘文。梦境此身常是客，几时归卧华山云？
宋-陆游-《杂咏》@世事盛衰谁得知？惠陵烟草掩柴扉。陵边人家丛竹里，灯火喧呼迎妇归。
宋-陆游-《杂咏》@世间万事本悠悠，自古诗人易白头。莫羡老夫垂九十，一年添得一年愁。
宋-陆游-《杂咏》@夸士骑牛著铁冠，往来城市拥途观。争如老子无奇怪，惟是蓑衣伴钓竿。
宋-陆游-《杂咏》@家圃菜肥忘肉食，村场酒美胜官壼。终年醉饱无忧责，莫怪愚公老不枯。
宋-陆游-《杂咏》@宦途所至尚偷闲，何况湖边昼掩关。未爱好风吹醉袖，且贪微雨养盆山。
宋-陆游-《杂咏》@斜风吹雨晚空蒙，独立溪边两鬓蓬。便过此生何所恨，百年强半水云中。
宋-陆游-《杂咏》@病起清臞不自持，纱巾一幅倚筇枝。水沉香冷红蕉晚，恰似道山群玉时。
宋-陆游-《杂咏园中果子》@不酸金橘种初成，无核枇杷接亦生。珍产已从幽圃得，浊醪仍就小槽倾。
宋-陆游-《杂咏园中果子》@浆石榴随糕作节，蜡樱桃与酪同时。两株偶向池边种，可喜今年坠折枝。
宋-陆游-《杂咏园中果子》@架垂马乳收论斛，港种鸡头采满船。鼋鼎若为占食指，麴车未用堕馋涎。
宋-陆游-《杂咏园中果子》@山杏溪桃本看花，累累成实亦堪夸。盐收蜜渍饶风味，送与山僧下夜茶。
宋-陆游-《栽牡丹》@携锄庭下斸苍苔，墨紫?红手自栽。老子龙锺逾八十，死前犹见几回开？
宋-陆游-《再次前韵》@少壮即今安在哉？轻舟访旧莫轻回。儿童拥岸迎舟入，妇女窥篱喜客来。多难只成双鬓改，流年更著暮笳催。放怀鱼鸟平生事，少住茅檐尽此杯。
宋-陆游-《再赋荔枝楼》@只道文书拨不开，未妨高处独徘徊。山横瓦屋披云出，水自牂牁裂地来。暝入帘阴吹细雨，凉生楼角转轻雷。痴顽也拟忘乡国，不奈城头暮角哀。
宋-陆游-《再赋梅花》@老来爱酒剩狂颠，况复梅花到眼边。不怕幽香妨静观，正须疏影伴臞仙。松筠共叹冰霜晚，桃李从教雨露偏。此去西湖八千里，破愁一笑得无缘？
宋-陆游-《再赋一绝》@江风吹雨濯征尘，百尺阑干爽气新。不向岳阳楼上醉，定知未可作诗人。
宋-陆游-《再过龙洞阁》@天险龙门道，霜清客子游。一筇缘绝壁，万仞俯洪流。著脚初疑梦，回头始欲愁。危身无补国，忠孝两堪羞。
宋-陆游-《再题》@柴门数顷秋，半日为迟留。老骥厌伏枥，饥鹰思下韝。野桥危欲断，山雨落还收。何许丹青手，端能写此愁。
宋-陆游-《再用前韵不依次》@忆昨从戎丞相府，元瑜书檄仲宣诗。云屯骑士临边日，鱼贯降胡献捷时。史册误人悲壮志，关河回首负初期。岂知二纪身犹在，衰鬓星星老侍祠。
宋-陆游-《再用前韵不以次》@壮心虽迫者，吏责未妨书。言议思公瑾，英雄陋本初。移灯近床榻，听雨落阶除。回首山南戍，流年一纪余。
宋-陆游-《糟蟹》@旧交髯簿久相忘，公子相从独味长。醉死糟丘终不悔，看来端的是无肠。
宋-陆游-《早春》@数声屋角听鸣禽，红糁青梢忽满林。雨过东皋一犁润，冰消南涧半篙深。逢僧竹院闲评药，携鹤山村醉拥琴。青史功名黄合贵，有时应不到如今。
宋-陆游-《早春》@旧学樊迟稼，新通泛胜书。不成筹国论，且复爱吾庐。
宋-陆游-《早春》@具牛将犊行，野雉挟雌鸣。农事不可缓，闲人亦劝耕。
宋-陆游-《早春》@近陂牛湩白，远浦鸭头青。一棹悠然去，东风吹酒醒。
宋-陆游-《早春》@西村一抹烟，柳弱小桃妍。要识春风处，先生拄杖前。
宋-陆游-《早春池上作》@疏嬾元当与世辞，残年况近乞身期。一官空作读书祟，五斗不供沽酒资。冰拆野塘初灩灩，雪残芳草已离离。物华似有平生旧，不待招呼尽入诗。
宋-陆游-《早春出游》@地炉久厌拨寒灰，一笑真成病眼开。不恨城笳催日落，且欣巷柳报春回。蹇驴破帽人人看，南陌东阡处处来。闻道禹祠游渐盛，也谋随例一持杯。
宋-陆游-《早春出游》@微云薄霭新晴後，小盖轻舆古道遥。林杪幽禽初学啭，墙阴冻雪未全消。酒垆日暮收青旆，市步人归拥画桡。欹帽扪髯常半醉，逢人谁与话无憀？
宋-陆游-《早春出游》@人生何适不艰难，赖是胸中万斛宽。尺宅常朱那待酒，上池频饮自成丹。楚祠花发呼舟去，禹穴云生倚杖看。更有新春堪喜事，一村箫鼓祭蚕官。
宋-陆游-《早春对酒感怀》@探花畴昔喜春回，老大空惊节物催。芳瓮旋开新压酒，好枝犹把未残梅。书生岁恶甘藜苋，志士时平死草莱。欲豁孤怀谁晤语，夜弹长剑有余哀。
宋-陆游-《早春新晴》@柳弄春柔拂小潭，山横霁色卷浮岚。飞扬旛脚掷东北，零落梅花余二三。村店疏灯新卖酒，神祠叠鼓正祈蚕。幽人睡起东园去，芹茁萱芽又满篮。
宋-陆游-《早发奴寨》@暖彻衣篝蜡炬明，邻鸡喔喔促残更。丈夫虽有四方志，客子终悲千里行。月落龙蛇蟠木影，山空风雨起滩声。上车莫恨晨霜冷，又得修途一日晴。
宋-陆游-《早发新都驿》@喔喔江村鸡，迢迢县门漏。河汉纵复横，繁星明如昼。爱凉趣上马，未晓阅两堠。高林起宿鸟，绝涧落惊狖。寺楼插苍烟，沙泉泻幽窦。我行忽万里，坐叹关河溜。官如广文冷，面作拾遗瘦。今年盍归哉，勿落春燕後。
宋-陆游-《早饭干溪盖干吉故居也》@剑外归来席未温，南征浩荡信乾坤。峰回内史曾游地，竹暗仙人旧隐村。白发孤翁鉏麦垄，茜裙小妇闯篱门。行行莫动乡关念，身似流槎岂有根。
宋-陆游-《早饭後戏作》@汤饼满盂肥羜香，更留余地著黄粱。解衣摩腹西窗下，莫怪人嘲作饭囊。
宋-陆游-《早饭後戏作》@髯须主簿方用事，冰壼先生来解围。蛮童取火炷香碗，不读南华谁与归？
宋-陆游-《早寒》@沔鄂犹残暑，荆巫已早寒。潦收滩正白，霜重叶初丹。节物元非恶，情怀自鲜欢。暮年更世事，唯有醉江干。
宋-陆游-《早凉熟睡》@灵台虚湛气和平，投枕逡巡梦即成。屋角鸣禽呼不觉，手中书册堕无声。百年日月飞双毂，千古山河战一枰。赖有莲峰遗老在，白云深处主齐盟。
宋-陆游-《早梅》@东坞梅初动，香来托意深。明知在篱外，行到却难寻。
宋-陆游-《早晴》@老病常贪睡，萧萧厌雨声。翩然两乌鹊，为我报新晴。
宋-陆游-《早秋》@凉颸淅淅憾庭柯，微雨萧萧集浦荷。草阁檐虚觉山近，蓬窗地迮得香多。谋身自拙穷无鬼，闭户长闲睡有魔。台省诸公盛冠剑，固应老子得婆娑。
宋-陆游-《早秋》@秋入房栊夜渐长，纱厨笛簟怯新凉。萤光得意穿帘隙，桐叶知时拂井床。世事本来谁得鹿？人生何处不亡羊？灯前笑向吾儿说，又过铜匜半篆香。
宋-陆游-《早秋》@落魄巴江号放翁，斯名岁晚亦成空。酒醒遥夜孤舟雨，睡美清秋一榻风。骇浪千重无死地，神丹九转有新功。云端不遇飞仙过，谁顾幽人寂寞中。
宋-陆游-《早秋》@貂裘尘土忆东周，瓜陇风霜隐故侯。嬾似老鸡频失旦，衰如蠹叶早知秋。壶觞非复平生友，岁月空添客子愁。病起笔端犹健在，未妨挥洒赋登楼。
宋-陆游-《早秋南堂夜兴》@水注横塘藻荇香，候虫唧唧满空廊。风前落叶纷可扫，天际疏星森有芒。夜漏渐长愁少睡，秋衣未制怯新凉。明朝却有欣然处，写得黄庭又几行。
宋-陆游-《早行》@筰马践槐影，纱笼吹蜡香。凭鞭寻断梦，侧帽受微凉。病骨更疏放，衰怀罢激昂。道边双石笋，笑我伴人忙。
宋-陆游-《早行》@寒漏参差断，晨鸡次第鸣。匆匆半枕梦，草草一杯羹。泽国多逢雨，闲人不计程。云间出寸塔，迎我有余情。
宋-陆游-《早行》@江路迢迢马首东，临川一梦又成空。日高未泫晨霜白，风劲先消卯酒红。山市人经饥馑後，孤生身老道途中。著身稳处君知否，射的峰前卧钓篷。
宋-陆游-《早行至江原》@喔喔鸣鸡促起程，翻翻飞鹭导孤征。节旄尽落归犹远，带眼频移瘦自惊。小事萧条黄叶满，断桥零落绿苔生。居人犹复多愁思，何况天涯倦客情。
宋-陆游-《早至园中》@湖上空蒙雨熟梅，清晨岸帻一悠哉！幽花不恨草埋没，密树岂知禽去来。旧为爱茶分水器，近缘炊爨得琴材。小丘仅见山如髻，尚媿韩公八尺台。
宋-陆游-《早自偏门入城晚出南堰门以归》@早从偏门入，暮从南堰归。鲍郎山前路，空翠浮烟霏。秋令忽已深，病骨频添衣。向来慕功名，常恐斯心违。乃今知其难，崦嵫迫残晖。伯鸾与幼安，尚友或庶几。到家亦既夕，青灯耿窗扉，且复取书读，父子穷相依。
宋-陆游-《早自乌龙庙归》@残漏声中听曳铃，翩翩吹帽出郊垧。雨余涧落双虹白，云合山余一发青。铁马蹴冰悲昨梦，朱颜辞镜感颓龄。归来独对空斋冷，鸟迹苍苔自满庭。
宋-陆游-《泽居》@泽居仅足不求余，旷快真同纵壑鱼。平日酷憎蝇附骥，暮年肯作鹤乘车？齿摇但煮岷山芋，眼涩惟观胄监书。此际自应还往绝，本无心与俗人疏。
宋-陆游-《曾原伯屡劝居城中而仆方欲自梅山入云门今日》@借得僧房似钓船，兼旬散发醉江天。酒能作病真如此，穷乃工诗却未然。闲似白鸥虽自许，健如黄犊已无缘。秋高更欲移家去，先葺云门屋数椽。
宋-陆游-《曾仲躬见过适遇予出留小诗而去次韵二绝》@地僻元无俗客来，蓬门只欲为君开。山横翠黛供诗本，麦卷黄云足酒材。
宋-陆游-《曾仲躬见过适遇予出留小诗而去次韵二绝》@数树山花草舍东，想公系马落残红。那知老子耶溪上，正泛朝南暮北风。
宋-陆游-《赠表弟江参议》@襄州参议真豪杰，熟视华途嬾著鞭。夺得鸾篦花里活，皎如玉树酒中仙。才高狗监无人荐，句好鸡林有客传。老去眼边亲旧少，津亭少为系归船。
宋-陆游-《赠成封州》@绿发临边固已奇，不应憔悴客京师。极知自有封侯骨，但要无忘耕垄时。意气覆毡书捷布，风流横槊赋新诗。平生每恨相从少，满眼关山又语离。
宋-陆游-《赠持钵道人》@青铁作小冠，白紵缝短褐，右扶九节杖，左执七缀钵，何尝有定止，到处可生活。惟有烈士心，白刃不能夺。相逢一笑粲，滞思得披豁。挥袂去若飞，跂望已天末。
宋-陆游-《赠传神水监》@写照今谁下笔亲，喜君分得卧云身。口中无齿难藏老，颊上加毛自有神。误遗汗青成国史，未妨著白号山人。它时更欲求奇迹，画我溪头把钓缗。
宋-陆游-《赠道流》@卖药会稽市，不知今几年？身常杂庸保，世果有神仙。醉帽簪花舞，渔舟听雨眠。放翁独识子，肯向俗人传？
宋-陆游-《赠道流》@羽人邂逅饮旗亭，自说经年醉不醒。曾伴翰林游赤壁，仍邀内史写黄庭。古琴蛇蚹评无价，宝剑鱼肠托有灵。太华何时寻此约？九霄风露宿青冥。
宋-陆游-《赠道流》@烟云深处作生涯，回首人间岁月赊。留得朱颜凭绿酒，扫空白发赖丹砂。七弦指下泠泠久，双袖风中猎猎斜。他日相寻不知处，会从渔父问桃花。
宋-陆游-《赠道侣》@蕊笈人多有，惟君独造微。丹成河自塞，吟罢剑俱飞。酒市寻差易，云山觅更非。何时醉携手，为我发玄机？
宋-陆游-《赠道侣》@崎岖世路久知难，准拟丹成玉链颜。十载寻人遍岩穴，一樽随处对溪山。苏门昼寂闻舒啸，函谷秋清侯度关。剩欲相招同此事，疑君未办一生闲。
宋-陆游-《赠道友》@凡骨已蜕身自轻，勃落叶上行无声。华阴市楼醉舞罢，却上莲峰看月明。
宋-陆游-《赠道友》@忆在长安烂漫游，大明宫阙与云浮。今朝偶上慈恩塔，北望茫茫禾黍秋。
宋-陆游-《赠道友》@当时辛苦学长生，准拟中原看太平。今日醉游心已足，一瓢归去隐青城。
宋-陆游-《赠道友》@二杯兀兀复腾腾，服气烧丹总不能。借问生涯在何许，孤舟风雨伴渔灯。
宋-陆游-《赠道友》@零落残碑草棘中，北邙萧瑟又秋风。旧时忆在鵷行里，几见宣麻拜相公。
宋-陆游-《赠洞微山人》@我年六十四，获谴输鬼薪，束书出东门，挥手谢国人，笑指身上衣，不复染京麈。时有一老翁，祝我当自珍，却後十五年，迎君浙江滨。我笑语是翁，岂说他生身？事果不可知，邂逅如隔辰。鹤发无余鬒，鹑衣仍苦贫。秋风旱河头，握手一笑新。买酒烹鸡豚，往事得具陈。试数同朝旧，零落增悲辛。与翁虽俱老，肝胆犹轮囷。千里亦命驾，何况托近邻。秋高佳风月，相过莫厌频。
宋-陆游-《赠粉鼻》@连夕狸奴磔鼠频，怒髯噀血护残囷。问渠何似朱门里，日饱鱼餐睡锦茵？
宋-陆游-《赠枫桥化城院老僧》@老宿禅房里，深居罢送迎。炉红豆萁火，糁白芋魁羹。毳衲年年补，纱灯夜夜明。门前霜半寸，笑我事晨征。
宋-陆游-《赠丐士》@志士宁闻毕世穷，此间从古混蛇龙。尚能忍耻墦间祭，安用追惭饭後钟？
宋-陆游-《赠过门道人》@朝行市尘中，奔马不可及。暮涉清溪流，芒屦了不湿，岩扉一丹灶，山路两书笈。白驴可置掌，童子亦绝粒。邂逅安期生，电逝不暇揖。太华独嶷然，万仞道傍立。
宋-陆游-《赠过门道人》@卖药人间两屦轻，飘然云水不论程。晓经浦口乱流渡，夜宿山家乘月行。
宋-陆游-《赠湖上父老十八韵》@一镜三百里，环以碧玉峰，天公赐我厚，极目为提封。烟收见石帆，雨霁望卧龙，嵯峨宝林塔，迢递天章钟。兴来思一出，霜晴及初冬。父老舍杖迎，衣冠颇严恭，语我相识久，幸未弃老农，间者传伏枕，喜闻足音跫。贫舍有盘餐，勿责异味重，荞饼新油香，黍酒瓮面浓，已遣买扑握，亦可致噞喁，愿公领此意，秣蹇聊从容。我起为太息，厚意敢不从，吾生行逆境，平地九折邛，况今又老退，如子岂易逢，但愿从今健，衰疾缓见攻，遇兴即扣门，草具烦炊舂，但恐乘月来，妨子睡味浓。
宋-陆游-《赠鸡》@青铜三百买乌鸡，辟地墙东为择栖。更聘一雌全物性，莫辞风雨五更啼。
宋-陆游-《赠进贤刘令》@簿领尘埃里，超然见凤麟。性疏忘顾忌，学大有经纶。正论虽频接，高标岂易亲。向来相识晚，吾党欠斯人。
宋-陆游-《赠径山銛书记》@径山老将无勍敌，百万魔军俱扫迹。座下何人策隽功，筹略纵横銛记室。銛公声名满吴会，惟有放翁最先识。奕奕挥毫王粲诗，翩翩插羽陈琳檄，风雷东海起伏龙，缫藉圜丘荐苍璧。径山入门第一义，万口哗语真称职。我谓銛公岂止此，径山钵袋渠能得。一枝白拂倘付之，会见青天飞霹雳。
宋-陆游-《赠镜中隐者》@小筑林间避世纷，不妨野叟是知闻。来游喜有楫迎我，归卧岂无云赠君？得鹿梦回初了了，吠獒声恶尚狺狺。从今雪夜频相过，纸帐蒲团要策勋。
宋-陆游-《赠柯山老人》@柯山老人九十余，乱发不栉瘦如枯。百穿千结一布裤，得酒一吸辄倒壶。自言少年不蓄孥，有钱径付酒家垆。人生办此真良图，弃官从翁许我无？
宋-陆游-《赠老鸡》@峨峨赤帻先群辈，喔喔长鸣盖四郊。意气虽雄无处用，风霜从我老衡茆。
宋-陆游-《赠老鸡》@场中啄粟树头栖，三唱明星出尚低。关路元无孟尝客，吴儿莫议会稽鸡。
宋-陆游-《赠林使君》@使君物外阅年华，厌听奴兵早暮衙。双履踏云呼野渡，一瓢邀月醉梅花。红炉点汞闲消日，为几翻经不忆家。我亦岷山有归处，约君同载泝三巴。
宋-陆游-《赠林使君》@松桧阴中百步廊，我来剥啄叩琳房。鱼肠宝剑余蛟血，鸦嘴金锄带药香。弱水蓬莱风浩浩，赤明龙汉劫茫茫。何妨付与神丹诀，教跨青鸾到帝乡。
宋-陆游-《赠刘改之秀才》@君居古荆州，醉胆天宇小，尚不拜庞公，况肯依刘表？胸中九渊蛟龙蟠，笔底六月冰雹寒；有时大叫脱乌帻，不怕酒杯如海宽。放翁七十病欲死，相逢尚能刮眼看。李广不生楚汉间，封侯万户宜其难！
宋-陆游-《赠陆伯政》@夜窗灯火老徒勤，自悯何时可策勋？未丧斯文天寿我，岂无余子我思君。约通残谱言犹在，细读新诗笔欲焚。早晚皇恩许归去，相呼同卧石帆云。
宋-陆游-《赠鹭》@雪衣飞去莫匆匆，小住滩前伴钓篷。禹庙兰亭三十里，相逢多在暮烟中。
宋-陆游-《赠吕次翁》@君得金丹虽未仙，放翁邂逅与忘年。空能处处夸诗句，不解时时赠酒钱。马骏极知生冀土，鹤飞会见上辽天。尔来笔砚麈埃满，剩欲相从乞一联。
宋-陆游-《赠论命周云秀才》@周郎颀然市中隐，精神卓荦秋天隼。忽来过我论五行，袖出诗卷如束笋。人生一息不自保，况我耄期真待尽。君今盛为谈未来，我亦听之俱可冁。虽然此心犹未泯，何至死去同蠢蠢。地下不作修文郎，天上亦为京兆尹。
宋-陆游-《赠猫》@裹盐迎得小狸奴，尽护山房万卷书。惭愧家贫策勋薄，寒无毡坐食无鱼。
宋-陆游-《赠猫》@执鼠无功元不劾，一箪鱼饭以时来。看君终日常安卧，何事纷纷去又回？
宋-陆游-《赠猫》@盐裹聘狸奴，常看戏座隅。时时醉薄荷，夜夜占氍毹。鼠穴功方列，鱼餐赏岂无。仍当立名字，唤作小於菟。
宋-陆游-《赠目眇者》@达人所遇有生涯，高卧穷阎自一家。阅世正嫌岩下电，开樽且看雾中花。
宋-陆游-《赠倪道士》@羽衣暂脱著戎衣，坐定方惊语入微。归隐玉霄应不出，他年容我扣岩扉？
宋-陆游-《赠倪道士》@我坐虚名剩得穷，百年身堕畏途中。看君一棹烟波乐，悔不常为采药翁。
宋-陆游-《赠鹊》@为梁星渚自何年？毛羽摧伤不怨天。知我斋余常施食，翩然飞下北窗前。
宋-陆游-《赠僧》@松间数语淡交成，不喜将身世上行。安得北窗风雪夜，地炉相对煮芜菁？
宋-陆游-《赠僧》@长明灯下三更雨，旦过寮前万里身。正使未能超佛祖，也应小胜市朝人。
宋-陆游-《赠石帆老人》@地僻林深客到稀，高舂未起闭柴扉。新松郁郁三千本，密竹萧萧一尺围。溪叟旋分菰米滑，山童新采蕨芽肥。因君更作长闲想，麟阁云台竟是非？
宋-陆游-《赠宋道人》@我不如昔人骑鹤上九天，玉简奏事虚皇前。平生啬养气麤全，两脚驰走轻如烟。鸟道悬崖忽飞骞，戏掷短剑声铿然。转盼跳下千仞渊，已复取剑升层巅。腾猿俊鹘争後先，饥食松花掬飞泉。金骨绿髓渐凝坚，口哦七字黄庭篇。西来欲访挟弹僊，丹经剑诀更精研。嗟哉一失五百年，作诗付子勿妄传。
宋-陆游-《赠苏召叟》@苏子出俦辈，翩如天际鸿。才华刮眼膜，文字愈头风。岂止千人见，真当四海空。老夫虽耄矣，此论不妨公。
宋-陆游-《赠苏赵叟兄弟》@君家真德门，才杰生衮衮。托契则甚深，所恨相识晚。携文数过我，每读必三反；譬如天厩驹，真是渥洼产。闭门万卷读，更要极源本。才难圣所叹，期子敢不远？
宋-陆游-《赠童道人盖与予同甲子》@吾侪之生乙巳年，达者寥寥穷比肩。退士一生藜藿食，散人万里江湖天。忍贫不变我自许，挟术自营君岂然？一事尚须烦布策，几时能具钓鱼船？
宋-陆游-《赠汪叔潜》@火云嵯峨如叠嶂，百病攻衰非一状。低檐小屋桑竹村，忽辱君来问亡恙。蹶然揽衣起闯门，裹饭仍烦远相饷。岁饥野外无供给，羞涩余粮不盈盎。我守此穷三十年，尚恐死前无力量。君诚不以老弃予，苦语见规宜勿让。
宋-陆游-《赠王伯长主簿》@学诗大略似参禅，且下功夫二十年。君要亲嘗狮子吼，法须尽吐野狐涎。几人错会先师话，吾辈元齐古佛肩。天遣放翁窮不死，茶山钵袋未曾傳。
宋-陆游-《赠惟了侍者》@水边剥啄打门谁？满袖清风一纸诗。惊起放翁蝴蝶梦，半窗寒日欲斜时。
宋-陆游-《赠惟了侍者》@雪中僵卧不须悲，彻骨清寒始解诗。一等人间闲草木，月窗君看早梅枝。
宋-陆游-《赠西山老人》@生世不把笔，残年惟灌园。赁舂来并舍，卖画到前村。勤苦供租税，清贫遗子孙。从来栖遁志，剩欲与翁言。
宋-陆游-《赠谢正之秀才》@君家麻源第三谷，我在镜湖分一曲；平生梦亦不相接，忽然怀中泻珠玉。诚斋老子主诗盟，片言许可天下服。长歌为君定声价，赏音但须一夔足。蹋泥过我君岂误，拱璧何至求凡目。只愁明日遽来索，北窗连夜挑灯读。
宋-陆游-《赠邢刍甫》@割愁何处有并刀，倾座谁能夺锦袍？堪笑陆翁邻鬼录，尚惟邢友擅人豪。杜门虽少客载酒，落笔已能奴命骚。安得相从北窗下，丐君剩馥与残膏。
宋-陆游-《赠徐相师》@许负遗书果是非，子凭何处说精微？使君岂必如椰大，丞相元来要瓠肥。袖阔日常笼短刺，肩寒春未换单衣。半头布袋挑诗卷，也道游京卖术归。
宋-陆游-《赠燕》@燕来我何喜，感此中春时；燕去亦何有，无奈凋年悲。四序如循环，万物更盛衰我亦寓斯世，如客会当归；骊车已在门，恋恋终何为？达人付无心，欣厌两俱非。岂有天壤间，会合无别离？对花不烂醉，燕子笑汝痴。
宋-陆游-《赠隐者》@畴昔从君处，玄都太古坛。月高旛影直，霜重佩声寒。鹤驾三山近，壼天万里宽。相逢初未省，但认切云冠。
宋-陆游-《赠隐者》@力量超终古，光明破积昏。独行宁有待？妙用本忘言。神定婴儿戏，丹灵竖子奔。绪余应不靳，小出济元元。
宋-陆游-《赠应秀才》@过宋不见元城公，渡淮不见陈了翁，当时人人皆太息，至今海内倾高风。老夫七十居乡县，龌龊龙锺何足见；辱君雪里来叩门，自说辛勤求识面。我得茶山一转语，文章切忌参死句。知君此外无他求，有求宁踏三山路？
宋-陆游-《赠曾温伯邢德允》@发似秋芜不受耘，茶山曾许与斯文。回思岁月一甲子，尚记门墙三沐熏。卷里圣贤能觌面，人间富贵实浮云。二君才气俱超绝，岂待衰翁诵所闻。
宋-陆游-《赠赵去华》@赵子毫端万斛珠，眼前百辈不枝梧。盛名岂待它年见，公论何曾一日无？我老杜门惟足睡，君豪折简固难呼。此诗强欲相题目，堪笑衰翁胆满躯。
宋-陆游-《赠竹十韵》@放翁小筑湖西偏，虚窗曲槛无炎天。人间乃有真富贵，遶舍十万碧玉椽。连林娟娟泫清露，高枝袅袅摇苍烟。常忧俗客触新粉，屡戒园丁伤逸鞭。凉生尊斝消午醉，声撼窗扉惊昼眠。春残斸土得美茁，气压卿相食万钱。尔来作吏若堕阱，每一梦到心凄然。还家再见却惝怳，尘土何地从臞仙？囊中幸藏餐玉法，欲屏万事相周旋。更当待月出东岭，坐石泠泠挥响泉。
宋-陆游-《赠拄杖》@历险横空捷有神，得来元自剡溪滨。同为万里江湖客，共见三生风月身。不怕云中伴凫舄，只愁雨後长龙鳞。何妨更悟无生理，露柱灯笼一话新。
宋-陆游-《乍凉》@凉风苏病骨，摇落起诗情。一病辄数日，几诗终此生？招呼丹灶客，结束玉霄行。预想溪桥路，三更待月明。
宋-陆游-《乍晴出游》@八十山翁病不支，出门也赋喜晴诗。小楼酒旆阑街处，深巷人家晒练时。本借微风欹帽影，却乘新暖弄鞭丝。归来幸有流香在，剩伴儿童一笑嬉。
宋-陆游-《乍晴风日已和泛舟至扶桑埭徘徊西村久之》@十日风雨今日晴，衰病忽减思闲行。接篱一幅烟雾薄，舴艋八尺凫鷖轻。亭亭孤塔远天碧，曲曲深巷斜阳明。数家茅屋门昼掩，不闻人声闻碓声。身似庞公不入城，东阡南陌饯余生。新年倘有丰年喜，买酒渔村看太平。
宋-陆游-《乍晴行西村》@堤树丛祠北，烟村古埭南。买鱼论木盎，挑荠满荆篮。积潦经旬月，晴光见二三。农功殊可念，保麦复祈蚕。
宋-陆游-《乍晴至园中》@药笈渔竿每自随，枯筇短帽恰相宜。投林但有穷猿喜，伏枥元无老骥悲。岩溜甘寒通碧沼，野梅清绝隔疏篱。放翁老甚情怀嬾，那办题诗寄所思！
宋-陆游-《乍自京麈中得归故山作五字识喜》@门巷如秋爽，轩窗抵海宽。初还绶若若，已觉面团团。引睡拈书卷，偷闲把钓竿。人生快意事，五月出长安。
宋-陆游-《斋居书事》@慵养金丹换鬓须，微霜正要称清癯。平生风露充蝉腹，到处云山寄鹤躯。道室焚香勤守白，虚窗点易静研朱。自知世事难谐偶，不待幽人夜见呼。
宋-陆游-《斋前独坐戏作》@闭户学僧坐，颓然遗世情。虚窗鸽飞影，枯叶犬行声。雪拥杉灰暖，云垂纸帐明。清馋不可耐，一笑听华鲸。
宋-陆游-《斋中读书罢有感》@少时学问苦匆匆，弦诵光阴转手空。圣域渊源虽自力，故交零落与谁同？荒村莫恨身垂老，後世元知论自公。但掩斋扉凭曲几，忘忧正在寂寥中。
宋-陆游-《斋中弄笔偶书示子聿》@左右琴樽静不哗，放翁新作老生涯。焚香细读斜川集，候火亲烹顾渚茶。书为半酣差近古，诗虽苦思未名家。一窗残日呼愁起，袅袅江城咽暮笳。
宋-陆游-《斋中闻急雨》@一味疏慵养不才，饭蔬亦已罢衔杯。衡茆终日人声绝，卧听芭蕉报雨来。
宋-陆游-《斋中闲咏》@风号万物作涛声，云截千峰似几平。多病支离仍老境，暮秋萧瑟更山城。燕觞久罢尘痕积，庭讼全稀藓晕生。莫道斋中日无事，焚香扫地又诗成。
宋-陆游-《斋中夜赋》@高居终日掩斋扉，幽事常多俗事稀。露重丛篁时自泻，风高脱叶有先飞。秋衣渐制闻砧杵，社肉初分谢蕨薇。却笑老身闲不得，一灯明灭乱书围。
宋-陆游-《斋中夜坐有感》@荒山为城溪作壕，风鼓巨木声翻涛。鸱枭乘屋弹不去，狐狸欺人怒竖毛。雨来红鹤更可恶，争巢一似婴儿号。城孤屋老草木茂，正坐人少此辈豪。急呼五百具畚锸，欲掀窟穴穷腥臊。忽然语罢却自笑，残年何至与汝鏖。浣花江色绿如黛，春波艳艳浮轻舠。行当系缆柳阴下，仰听莺语倾香醪。
宋-陆游-《斋中杂题》@湖水日益长，柳色日益深。好鸟西山来，飞鸣过前林。年华挽不留，陈迹旷难寻。花开少共赏，酒熟惟孤斟。王谢今编氓，曲水空山阴。一樽欲吊古，已矣子何心？
宋-陆游-《斋中杂题》@列屋娥眉不足夸，可斋别自是生涯。闲将西蜀团窠锦，自背南唐落墨花。
宋-陆游-《斋中杂题》@屯云失南山，三日吹细雨。岁月不贷人，蛙声遽如许！一年复一年，老至不可御。下湿病在脾，余息仅如缕。枯皮裹瘦骨，半属松下土。屋坏要当颠，安能强撑拄！
宋-陆游-《斋中杂题》@小醉微吟过一春，人间侬是最闲人。龟毛拂子长三尺，拈起风光处处新。
宋-陆游-《斋中杂题》@棐几砚涵鸲鹆眼，古奁香斮鹧鸪斑。绝知造物殷懃意，成就衰翁到死闲。
宋-陆游-《斋中杂兴》@八十颓龄安所归？萧然终日掩柴扉。清心始信幽栖乐，穷理方知俗学非。山果满筐猿食足，石泉通笕药苗肥。衰翁莫道浑无事，扫叶归来又落晖。
宋-陆游-《斋中杂兴》@倒掩衡门手自关，老身著布乱书间。有诗尚作清宵祟，无事能妨白日闲。薄暮上楼聊试步，经旬止酒自酡颜。儿曹莫笑衰翁嬾，拟遍淮南大小山。
宋-陆游-《斋中杂兴十首以丈夫贵壮健惨戚非朱颜为韵》@成童入乡校，诸老席函丈。堂堂韩有功，英概今可想。从父有彦远，早以直自养，始终临川学，力守非有党。纷纷名佗师，有泚在其颡。二公生气存，千载可畏仰。
宋-陆游-《斋中杂兴十首以丈夫贵壮健惨戚非朱颜为韵》@士生学六经，是为圣人徒。处当师颜原，出当致唐虞。斯文阵堂堂，临敌独援枹。异端满天下，一扫可使无。乃知立事功，先要定规模。彼虽力移山，安能夺匹夫！
宋-陆游-《斋中杂兴十首以丈夫贵壮健惨戚非朱颜为韵》@公议在天下，如人有元气。平居失护养，一旦可胜讳。神丹卒难求，百疾起如蝟。奄奄息仅属，熟视吁可畏。大义在春秋，遗迹悲汉魏。君看徐孺子，底物视富贵。
宋-陆游-《斋中杂兴十首以丈夫贵壮健惨戚非朱颜为韵》@昔我自蜀归，耆旧已凋丧。後来二三公，尚慰天下望。千里一纸书，殷懃问亡恙。呜呼亦已矣，遗语寄悲怆。我亦迫桑榆，便恐无辈行。夜窗对青灯，力惫心尚壮。
宋-陆游-《斋中杂兴十首以丈夫贵壮健惨戚非朱颜为韵》@余龄垂八十，虽惫犹强饭，正如老病马，风沙时一喷。玉关眇何许，道里何啻万。目中堠历历，欲进不能寸。矫首望秋空，徒羡霜鹘健。薶骨亦何悲，吾非麒麟楦！
宋-陆游-《斋中杂兴十首以丈夫贵壮健惨戚非朱颜为韵》@琅琅诵诗书，尚记两髦髧；谁料七十年，沉滞终坎窞。炊突映茅庐，日暮烟惨惨，忍穷端已熟，抚事空自感。狂言悔噬脐，众訾惊破胆。尚有爱书心，还如嗜菖歜。
宋-陆游-《斋中杂兴十首以丈夫贵壮健惨戚非朱颜为韵》@去国己酉冬，忽见十颁历。衰残口两齿，困厄家四壁。时看溪云生，饱听檐雨滴。悠然度寒暑，何处著欣戚？幽人岂知我，月夕闻吹笛。何当五百岁，相与摩铜狄？
宋-陆游-《斋中杂兴十首以丈夫贵壮健惨戚非朱颜为韵》@扁舟东下硖，日月去若飞。当时笔砚旧，久已晨星稀。俊逸如伯浑，简诣如知几，天高鬼神恶，回首万事非。我欲泝黄牛，买屋居青衣，九原不可作，哀哉谁与归？
宋-陆游-《斋中杂兴十首以丈夫贵壮健惨戚非朱颜为韵》@荷鉏草堂东，艺花二百株；春风一朝来，白白兼朱朱。南列红薇屏，北界绿芋区，偃蹇双松老，森耸万竹臞。余地不忍茀，插援引瓠壼。何当拂东绢，画作山园图。
宋-陆游-《斋中杂兴十首以丈夫贵壮健惨戚非朱颜为韵》@闲居寂无客，柴门昼常关。孤舟小於叶，放浪烟水间。树暗杨梅村，露下白莲湾，钓鱼樵风泾，买酒石帆山，向来支许辈，恐亦无此闲。道逢若耶叟，握手开苍颜。
宋-陆游-《詹仲信出示卜居诗佳甚作二绝句谢之》@十里相望亦未遥，何由频得慰无聊。老来万事慵开眼，独喜诗盟不寂寥。
宋-陆游-《詹仲信出示卜居诗佳甚作二绝句谢之》@年来阻阔动经时，忽见新篇乃尔奇。安得齐纨翦团扇，为君小草卜居诗？
宋-陆游-《詹仲信以山水二轴为寿固辞不可乃各作一绝句》@策蹇渡桥春雨余，乱山缺处草亭孤。不知何许丹青手，画我当年入蜀图。
宋-陆游-《占城棕竹拄杖》@参云气压葛陂龙，跨海来扶笠泽翁。八十尚思行脚在，与君处处现神通。
宋-陆游-《战城南》@王师出城南，尘头暗城北。五军战马如错绣，出入变化不可测。逆胡欺天负中国，虎狼虽猛那胜德。马前嗢咿争乞降，满地纵横投剑戟。将军驻坡拥黄旗，遣骑传令勿自疑。诏书许汝以不死，股栗何为汗如洗？
宋-陆游-《栈路书事》@危阁闻铃驮，湍流见磑船。汲江人负盎，骑马客蒙毡。梨美来秦地，橙香接楚天。痴顽殊耐事，随处一欣然。
宋-陆游-《张功甫许见访以诗坚其约》@零落汀苹露气清，北窗昨夜已秋声。书来屡有入东约，坐上极思虚左迎。激烈哦诗殷金石，纵横落笔走蛟鲸。吾曹此事期千载，老眼相逢剩要惊。
宋-陆游-《张季长学士自兴元遣人来因询梁益间事怅然有》@长记残春入蜀时，嘉陵江上雨霏微。垂头驴瘦悲铃驮，截道狐奔脱猎围。晓度市桥花欲语，晚投山驿石能飞。杜鹃言语元无据，悔作东吴万里归。
宋-陆游-《张时可直阁书报已得请奉祠云台作长句贺之》@灯前一笑拆书开，喜见冰衔洗俗埃。丞相苦留犹不住，诸公欲挽固难回。玩鸥有约间何阔，敛版无聊归去来。千载伏波应太息，输君谈笑上云台。
宋-陆游-《张园海棠》@洛阳春信久不通，姚魏开落胡尘中，扬州千叶昔曾见，已叹造化无余功。西来始见海棠盛，成都第一推燕宫。池台扫除凡木尽，天地眩转花光红。庆云堕空不飞去，时有绛雪萦微风。蜂蝶成团出无路，我亦狂走迷西东。此园低树犹三丈，锦绣却在青天上。不须更著刀尺裁，乞与齐奴开步障。
宋-陆游-《丈人观》@黄金篆书扁朱门，夹道巨竹屯苍云。崖岭划若天地分，千柱耽耽压其垠。缨冠肃谒丈人君，广殿空庭吹宝熏。摩挲画墙手为皲，异哉山夔与土羵。物怪齾齾冠丘坟，仙人佩玉杂帨＊。手整貂冠最不群，欲去不忍恨日曛。道翁采药昼夜勤，松根茯苓获兼斤。人芝植立强骨筋，狗杞群吠声狺狺。山炉小甄吹幽芬，朱颜不饮常自醺。我亦宿诵五千文，一念之差堕世纷。逝将从翁走如麋，隐书秘诀何由闻？
宋-陆游-《丈亭遇老人长眉及肩欲就之语忽已张帆吹笛而》@飒飒长眉绿覆肩，欲推寿数意茫然。若非楚国庚寅岁，定是尧时丙子年。铜笛一声惊宿鹭，蒲帆数幅破晴烟。遥知乘醉江湖去，黄鹤楼头又放颠。
宋-陆游-《仗锡平老具舟车迎前天衣印老印悉遣还策杖访》@画舫篮舆不许前，白头行脚意超然。舜江禹穴千山水，尽在高人拄杖边。
宋-陆游-《仗锡平老具舟车迎前天衣印老印悉遣还策杖访》@鱼鼓声中白巾，南山笋蕨一番新。长安不是无卿相，林下平津独可人。
宋-陆游-《仗锡平老自都城回见访索怡云堂诗》@东华软尘飞扑帽，黄金络马人看好。渠侬胸中谁得知，畏祸忧谗鬓先老。举世输与平元衡，青山白云过一生；出门曳杖便千里，白云不约常同行。敲门剥啄云没履，剧谈未竟还东去。到山分我一片云，并遣春风吹好句。
宋-陆游-《招客看山》@今日清明宜看山，约君来上钓鱼船。微云点破尚堪恨，何况城中尘涨天。
宋-陆游-《招邻父啜菜羹》@老境遗人事，穷居砭世肓。茅檐听雪滴，瓦鼎爇松肪。不愿封侯印，惟求煮菜方。杯羹须及热，剩欲唤君尝。
宋-陆游-《昭德堂晚步》@笑唤枯筇蹋夕阳，探春聊作静中忙。高枝鹊语如相命，幽径梅开秪自香。苔蚀断碑惊世换，钟来废寺觉城荒。谪仙未必无遗恨，老欠题诗到夜郎。
宋-陆游-《赵将军》@我梦游太华，云开千仞青。擘山泻黄河，万古仰巨灵。往者祸乱初，氛祲干太宁。岂无卧云龙，一起奔风霆。时事方错谬，三秦尽膻腥。山河销王气，原野失大刑。将军散发去，短剑斸茯苓。定知三峰上，烂醉今未醒。
宋-陆游-《赵彦肤修撰挽辞》@朝路英声早，宗盟宿望尊。讌谈推酝藉，大笔擅雄浑。许国心犹壮，安边策具存。凄凉故时客，痛哭望秋原。
宋-陆游-《照潺湲阁下池水》@平生不镊白，霜雪满鬓眉。照水默自笑，已迫沟壑期。慨然念归休，不计妻子饥；渠饥亦有命，我节讵可移？自我来桐江，实无负惸嫠，谗波如崩山，孤迹则已危。陆子定何人，正恐君未知。午枕梦剡曲，秋风吹钓丝。
宋-陆游-《折墨》@鸾胶捣松烟，成此金石姿，虽以刚故折，挺特终不移。微功在简册，敢惜身蹈危。虽非破砚文，永世亦有辞。
宋-陆游-《真珠园雨中作》@清晨得小雨，凭阁意欣然。一扫群儿迹，稍稀游女船。烟波蘸山脚，湿翠到阑边。坐诵空蒙句，予怀玉局仙。
宋-陆游-《枕上》@送尽小窗月，数残孤戍更。清诗时自至，幽梦久方成。衣杵断还续，灯花落复生。细衾剩得暖，纸帐不知明。
宋-陆游-《枕上》@迢递孤村夜，凄凉半篆香。怀人悲梦短，听雨怯更长。有术乾盘汞，无方扫鬓霜。高吟拟排闷，吟罢更伥伥。
宋-陆游-《枕上》@守书眼欲闇，投枕乃了然。儿曹戒曳履，相语翁正眠；岂知拥败褐，炯如寒鱼鳏。少时笑老人，其事今好还。萧萧双白鬓，忽忽七十年，岂惟老态出，已觉衰病缠。白昼尚便静，况此清夜阑。妙处殆难名，睡与不睡间。
宋-陆游-《枕上》@小疾如闲乐，微凉与睡宜。瞢腾如欲觉，展转复多时。四壁人声寂，疏帘日影移。诗囊与药里，一步不相离。
宋-陆游-《枕上》@夜雨一再作，灯前独咏诗。影看孤鹤瘦，吟答断蛩悲。幽梦悠然觉，清笳何足吹。残年犹几日，已矣媿明时。
宋-陆游-《枕上》@钟鼎初何有，山林亦足雄。行思绝大幕，归但醉新丰。雁过荒寒外，灯残寂寞中。苍颜无镜对，那觉是衰翁。
宋-陆游-《枕上》@病叟少安枕，惊禽无稳栖。慵占贾谊鵩，空感祖生鸡。野势风号北，窗痕月过西。元非破贼手，只合架牛犁。
宋-陆游-《枕上》@窗纸萧萧印月痕，数声新雁过江村。孤愁不与梦俱断，羸老岂知身尚存？世事万端归蠹简，秋风百感集清樽。荷锄家圃知何憾？犹胜生求入玉门。
宋-陆游-《枕上》@呼儿初夜上门关，怕冷贪眠自笑孱。月色横分窗一半，秋声正在树中间。暮年不复樽前乐，浮世无如枕上闲。链句未安姑弃置，明朝追记尚班班。
宋-陆游-《枕上》@风竹无时静，月窗终夜明。时时听惊鹊，一一数残更。吴楚民犹困，燕齐虏未平。功名天所命，吾志固难成。
宋-陆游-《枕上》@荧荧地炉火，煮药土床前。高帝老朝士，长安旧少年。松高露时滴，城远鼓犹传。抛掷百年事，且安残夜眠。
宋-陆游-《枕上》@纱幮竹簟不胜清，卧看残缸翳复明。两树梧桐鸣急雨，一林鸲鹆噪疏更。静无狂蠂妨幽梦，嬾有群鸥责旧盟。待旦欲寻梅市路，小舟先向步头横。
宋-陆游-《枕上》@世间命薄有谁如？僵卧空山梦亦孤。三尺窗前灯半死，万重云外雁相呼。久贫仅守残书笈，未死犹须几酒壼？趣办一棺那得缓，古人四十揣头颅。
宋-陆游-《枕上》@檐角查查鹊语轻，窗棂澹澹日痕生。清愁不逐炉香散，旋啜寒齑解宿酲。
宋-陆游-《枕上》@嗈嗈初听雁南征，喔喔俄闻鸡一鸣。梦境往来双只堠，宦途兴废短长檠。何由生计裁能足？不愿人间过取名。饭软茶甘吾事了，但愁无酒酌公荣。
宋-陆游-《枕上》@香冷灯昏梦自惊，清愁冉冉带余酲。夜长谁作幽人伴，惟是蛩声与月明。
宋-陆游-《枕上》@残灯熠熠露萤明，落叶萧萧寒雨声。堪笑衰翁睡眠少，小诗常向此时成。
宋-陆游-《枕上》@青丝玉井辘轳声，砳叶风枝鹎鵊鸣。造物未容闲到死，又从枕上得诗情。
宋-陆游-《枕上》@断香犹在梦初回，灯似孤萤阖复开。怪底诗情清彻骨，数声新雁枕边来。
宋-陆游-《枕上》@冥冥梅雨暗江天，汗浃衣裳失夜眠。商略明朝当少霁，南檐风佩已锵然。
宋-陆游-《枕上感怀》@五更揽辔山路长，老夫诵书声琅琅；古人已死心则在，度越秦汉窥虞唐。三更投枕窗月白，老夫哦诗声啧啧。渊源雅颂吾岂敢，屈宋藩篱或能测。一代文章谁汝数？老不能闲真自苦。君王虽赏于蒍于，无奈宫中须羯鼓！
宋-陆游-《枕上口占》@白首区区道未明，故山悔不蚤归耕。勇如搏虎但堪笑，学似累棋那易成。残雨堕檐时一滴，老鸡栖树已三鸣。村居孤寂知何憾，两耳犹胜听市声。
宋-陆游-《枕上口占》@五十年前诗酒身，山阴风月尚如新。闲愁已是无阑障，一枕春寒更恼人。
宋-陆游-《枕上偶成》@放臣不复望修门，身寄江头黄叶村。酒渴喜闻疏雨滴，梦回愁对一灯昏。河潼形胜宁终弃？周汉规模要细论。自恨不如云际雁，南来犹得过中原。
宋-陆游-《枕上偶赋》@初夏暑犹薄，纱幮怯夜深。孤萤入窗罅，斜月下墙阴。静养观书眼，穷悲济世心。吾衰亦久矣，徂岁苦駸駸。
宋-陆游-《枕上述梦》@江湖送老一渔舟，清梦犹成塞上游。生马驹驰铁蹄腕，古铙歌奏锦衣褠。玉关雪急传烽火，青海云开见戍楼。白首不侯非所恨，咿嘤床箦死堪羞。
宋-陆游-《枕上闻布谷声》@老去惟思日月迟，更堪青鬓总成丝。无端催取流年去，最恨溪头布谷儿。
宋-陆游-《枕上闻风铃》@毒暑今年倍故常，蚊声四合欲舁床。老人不办摇团扇，静听风铃意已凉。
宋-陆游-《枕上闻风铃》@流汗沾衣热不胜，馋蚊乘势更纵横。梦回忽觉南风起，时听铮然一两声。
宋-陆游-《枕上闻急雨》@枕上雨声如许奇，残荷丛竹共催诗。唤回二十三年梦，灯火云安驿里时。
宋-陆游-《枕上闻急雨》@酒病羁愁一洗空，长歌高枕雨声中。传闻溪港深三尺，明日扁舟处处通。
宋-陆游-《枕上闻禽声》@屏掩轻寒酒半消，断香残梦两无憀。开年春意遽如许，破晓一声婆饼焦。
宋-陆游-《枕上闻雨声》@小雨廉纤不濡土，忽闻檐溜喜无穷。断知不作西山饿，多稼如云在眼中。
宋-陆游-《枕上作》@寒夜卧林庐，萧然适有余。虫悲号坏壁，灯暗守残书。养拙天知我，安贫老似初。虽非漆园吏，也作蝶蘧蘧。
宋-陆游-《枕上作》@水涨池新满，山寒屋尽低。愁多憎夜雨，睡少喜晨鸡。社肉初分胙，春芜已再犁。明朝寻父老，不怕蹋街泥。
宋-陆游-《枕上作》@一室幽幽梦不成，高城传漏过三更。孤灯无焰穴鼠出，枯叶有声邻犬行。壮日自期如孟博，残年但欲慕初平。不然短楫弃家去，万顷松江看月明。
宋-陆游-《枕上作》@谢事还家一老农，悠然高卧听晨舂。虽无客共樽中酒，何至僧鸣饭後钟？采若未能浮楚泽，思鲈犹欲钓吴松。自余万事慵开眼，知结宗门案几重？
宋-陆游-《枕上作》@龙锺七十岂前期，矮帽枯筇与老宜。愁得酒卮如敌国，病须书卷作良医。登山筋力虽犹健，闭户工夫颇自奇。今日快情春睡足，卧听檐鸟语多时。
宋-陆游-《枕上作》@山雨萧萧过，沙泉咽咽流。梦中无远道，醉里失孤愁。贫卖相如骑，寒思季子裘。儿童报新霁，裹饭出闲游。
宋-陆游-《枕上作》@无地容锥四壁空，浩然亦未怆途穷。梦回倦枕灯残後，诗在空阶雨滴中。徂岁易成双鬓秃，故人难复一樽同。唐安万里音尘绝，谁为寒沙问断鸿？
宋-陆游-《枕上作》@萧萧白发卧扁舟，死尽中朝旧辈流。万里关河孤枕梦，五更风雨四山秋。郑虔自笑穷耽酒，李广何妨老不侯。犹有少年风味在，吴牋著句写清愁。
宋-陆游-《枕上作时闻临海四明皆大水》@抚枕时时犹叹欷，厄穷已极畏凶饥。雨声淅沥孤斋冷，客梦萧条万里归。山邑风雷移蜃穴，海城水潦半民扉。如云秋稼方相贺，一饱还忧与愿违。
宋-陆游-《征妇怨效唐人作》@万里安西久宿师，东风吹草又离离。玉壼贮满伤春泪，锦字挑成寄远诗。击虏将军方战急，押衣敕使尚归迟。妆台宝镜尘昏尽，发似飞蓬自不知。
宋-陆游-《蒸溽作雨排闷》@柱础生微润，帘栊转薄阴。蚁迁都邑改，鸠逐怨恩深。菡萏新离水，芭蕉半展心。掩屏惟熟睡，谁与续愁吟？
宋-陆游-《蒸暑思梁州述怀》@宣和之末予始生，遭乱不及游司并。从军梁州亦少慰，土脉深厚泉流清。季秋岭谷浩积雪，二月草木初抽萌。夏中高凉最可喜，不省举手驱蚊虻。藏冰一出卖满市，玉璞堆积寒峥嵘。柳阴夜卧千驷马，沙上露宿连营兵。胡笳吹堕漾水月，烽燧传到山南城。最思出甲戍秦陇，戈戟彻夜相摩声。两年剑南走尘土，肺热烦促无时平。荒池昏夜蛙阁合，食案白日蝇营营。何时王师自天下，雷雨澒洞收欃枪。老生衰病畏暑湿，思卜鄠杜开紫荆。
宋-陆游-《正旦後一日》@七十今年是，连朝乐未休。比邻更颂祷，亲党共迟留。羊映红缠酒，花簪绛帕头。从今日有喜，农事起西畴。
宋-陆游-《正月二日晨出大东门是日府公宴移忠院》@成都春事早，开岁已暄妍。爁尾传杯後，遨头出郭前。争门金騕褭，满野绣辎軿。白发花边醉，何妨似少年。
宋-陆游-《正月二十八日大雪过若耶溪至云门山中》@山中看雪醉骑驴，清赏真成十载无。高压孤峰增峭绝，斜倾丛竹失枝梧。松肪火暖眠僧榻，芋糁羹香拥地炉。病骨虽臞犹健在，未应遽作卧游图。
宋-陆游-《正月二十日晨起弄笔》@深院窗扉晓色迟，新愁宿醉两参差。雨声欲与梦相入，春意不随人共衰。零落残梅临小彴，纵横野水赴清池。物华撩我缘何事？似恐新年渐废诗。
宋-陆游-《正月六日作》@上天四序分寒燠，以渐相寻不相渎。今年立春七日耳，暖景温风何迫促。群蛙怒鸣蚊蚋出，蚍蜉插翅飞满屋。儿童便欲觅团扇，我亦汗垢思汤沐。山坡梅花常恨晚，一夕开尽如雪谷。篱边已放桃蕊红，庭下顿长萱芽绿。小人识浅喜欲舞，轻衫冷饼相追逐。春深疠鬼不贷人，此暖但忧非汝福。
宋-陆游-《正月十六日送子虡至梅市归舟示子遹》@策府还山白尽头，一廛随分葺菟裘。看灯虽幸新春健，无食犹怀卒岁忧。稚子与翁俱襏襫，大儿出塞习兜鍪。它时别作谋生计，卖药惟当学伯体。
宋-陆游-《正月十六日园中偶赋》@又向柴荆过上元，豪华前事不须论。偶逢花发闲持酒，不得人扶嬾出门。薄技号山曾献玉，荣途染指亦尝鼋。年来洗尽东陵梦，瓜垄萧萧老故园。
宋-陆游-《正月十一日夜梦与亡友谭德称相遇於成都小东》@当年与子别江干，渐老心知後会难。岂料今宵清梦里，东门交辔说春寒。
宋-陆游-《正月五日出郊至金石台》@渐老惜时节，斯游那可忘。雪晴天浅碧，春动柳轻黄。笑语宽衰疾，登临到夕阳。未须催野渡，聊欲据胡床。
宋-陆游-《正月五日出郊至金石台》@开岁多休暇，官身亦暂闲。楼台先昼永，花柳向春悭。啼鸟随游辔，和风惬醉颜。更怜归路好，破墨数峰山。
宋-陆游-《正月五日出游》@久作闲人不惯愁，新春天气更清柔。未为辽海千年别，且继斜川五日游。细柳拂头穿野径，落梅黏袖上渔舟。此身定去神仙近，倚遍江南卖酒楼。
宋-陆游-《之广都憩铁像院》@岁暮天苦寒，风雨复乘之。道边得古寺，欣然具晨炊。瘦树立中庭，断蔓络短篱。小僧为返炉，童子烧槁枝。坐令手足柔，髭间失冰凘。敬礼龛中像，尽读庑下碑。少年志四方，故里了不思;晚知行路难，更觉游子悲。一官始巴（上棘下火），剡曲归何时。置之勿复道，烂醉忘天涯。
宋-陆游-《直舍独坐思成都》@锦城花絮送吴船，屈指东归又几年。群玉峰头身老矣。百花潭上梦依然。青衫尚记称狂客，白发宁知作老僊？所恨酒肠非复昔，闲游空负杖头钱。
宋-陆游-《纸合午睡》@纸合砖炉火一杴，断香欲出碍蒲帘。放翁不管人闲事，睡味无穷似蜜甜。
宋-陆游-《纸合午睡》@黄紬被暖青毡稳，纸合油窗晚更妍。一饱无营睡终日，自疑身在结绳前。
宋-陆游-《纸墨皆渐竭戏作》@官库谁能饷陟厘？汉宫无复赐隃麋。不如扫尽书生事，闲伴儿童竹马嬉。
宋-陆游-《志公院在剑门东五里院东石壁间有若僧负杖者》@江东争夺缠妖祲，哀哉斯民乱方甚。锦幪老人盖古佛，现身为作大慈荫。萧翁八十尚儿痴，旛盖锺螺闹中禁。当时此老默笑渠，大法栋梁身独任。杖头示人三转语，开口丧身如饮鸩。纷纷放弑但可怜，何曾为汝陈符谶。
宋-陆游-《志喜》@雪鬓萧萧九十翁，短檠犹喜策新功。斲轮自得不传处，治水本行无事中。山市儿童随小蹇，江村烟雨宿孤篷。更知衰疾从今减，万里尘清蜀药通。
宋-陆游-《志学》@圣门志学岂容差，山立方当斥百家。早忝授经闻博约，晚羞同俗陷浮华。风剺槁面寒无褐，雷转饥肠饭有沙。漫道衰慵贪睡美，五更和梦听城笳。
宋-陆游-《治圃》@槁蔓残芜满幽圃，多具鉏耰课僮竖；非惟吾圃要翦除，亦恐尔辈成惰窳。老桂盘壑饱风霜，修篁当轩弄烟雨，一松孤立信豪杰，两槐对植如宾主。珍禽拣枝春欲动，蠹穴扫空吾甚武。蘼芜芽櫱已暗长，甘菊根芽亦潜吐，山姜涧蒲乃微草，露叶参差看仰俯。世间安得有遗才，位置要须令得所。
宋-陆游-《治圃》@小圃漫经营，栽培抵力耕。土松宜雨点，根稚怯鉏声。红果方当熟，清阴亦渐成。每来常竟日，聊得畅幽情。
宋-陆游-《治心》@治心无他法，要使百念空。秋毫作其间，有若海飓风。飓风孰能止，三日力自穷；我徐蹑其後，杲杲日出东。向来一噫者，毕竟谁为雄？万里静海氛，一望开天容。会从安期生，高会蓬莱宫。
宋-陆游-《致仕後即事》@休官拜命不胜荣，墨湿黄新照眼明。络绎交亲来作贺，羊腔酒担拥柴荆。
宋-陆游-《致仕後即事》@敕过鸾台凤阁来，清晨初拆驿书开。绣箱香案迎门拜，身著朝衫止此回。
宋-陆游-《致仕後即事》@山村处处晴收麦，邻曲家家什晒丝。正用此时身得谢，十分寿酒不须辞。
宋-陆游-《致仕後即事》@白发三朝执戟郎，赐骸偶值岁丰穰。村东已种千畦麦，舍北新添百本桑。
宋-陆游-《致仕後即事》@老民一日脱朝衣，回首平生万事非。赤脚婢沽村酿去，平头奴驭草驴归。
宋-陆游-《致仕後即事》@一生病鹤寄樊笼，此去鸿冥万里空。未论蓴羹与羊酪，新粳要胜太仓红。
宋-陆游-《致仕後即事》@沉绵分已饯余生，造物苛留未遣行。今日下床还健在，一编来就小窗明。
宋-陆游-《致仕後即事》@清静全胜欲界天，逍遥不减地行仙。众中莫怪人嫌老，十五年前本命年。
宋-陆游-《致仕後即事》@一盂麦饭掩柴关，坐久不堪腰脚顽。拖得瘦藤闲信步，小桥东北望螺山。
宋-陆游-《致仕後即事》@问门前客元无迹，谀墓中人本不工。犹有邻僧能送米，未妨窃比玉川公。
宋-陆游-《致仕後即事》@归耕所愿杂民编，乍脱朝衫喜欲颠。但得吾儿能力穑，不请半俸更超然。
宋-陆游-《致仕後即事》@湘湖蓴菜胜羊酪，项里杨梅敌荔枝。八帙开来今过半，一杯引满若为辞。
宋-陆游-《致仕後即事》@不嫌鸡瘦浊醪酸，草草杯盘具亦难。食指忽摇方窃喜，小儿来请赛鄱官。
宋-陆游-《致仕後即事》@甑中白饭出新舂，瓮里黄齑细芼葱。一饱坐兼南北美，始知造物念衰翁。
宋-陆游-《致仕後即事》@多事车前要八驺，老人惟与一藤游。未教变化为龙去，更踏人间万里秋。
宋-陆游-《致仕後述怀》@弹冠绍兴末，解组庆元中。灩澦危涂过，邯郸幻境空。闲传相牛法，醉挟斗鸡翁。冲雨归来晚，山花满笠红。
宋-陆游-《致仕後述怀》@壮岁江湖去，还朝六十余。辈流俱已尽，勋业固知疏。遽走宁黔突，长闲祗荷锄。如今更何憾，终作爱吾庐。
宋-陆游-《致仕後述怀》@生理虽贫甚，胸中颇浩然。常辞问字酒，屡却作碑钱。宁有骆堪鬻，尚无车可悬。小须梅雨霁，散发醉江天。
宋-陆游-《致仕後述怀》@昔自台郎斥，频年困负薪。四叨优老禄，十送故乡春。衰瘁宁知活？萧条敢厌贫。惟思逢乐岁，击壤学尧民。
宋-陆游-《致仕後述怀》@韦布还初服，蓬蒿卧故庐。所惭犹火食，更恨未巢居。叱叱驱黄犊，行行跨白驴。交亲各强健，不必问何如。
宋-陆游-《致仕後述怀》@店店容赊酒，家家可乞浆。白陂时雨足，绿树午阴凉。病为休官减，门缘谢客荒。今朝遇邻叟，满意说丰穰。
宋-陆游-《致仕後岁事有望欣然赋诗》@圣时恩厚赐余生，日与乡闾乐太平。已弃胡床无长物，尚携拄杖有同行。新裁乌帽人争看，小摘青蔬手自烹。买得水车无用处，绝知造物相归耕。
宋-陆游-《致爽轩》@黄塵赤日汗沾裾，竹裏煎茶喜有馀。堪笑放翁窮意巧，就君池馆讀君书。
宋-陆游-《致语口号》@曾立蛾眉禁省班，至今风采照金銮。纵横筆阵千人废，浩荡辞源万顷宽。落纸烟雲纷态度，照人冰玉峙高寒。從容坐啸香凝寝，说与賓僚拭目观。
宋-陆游-《致语口号》@凉月参差白露漙，请看賓主罄清欢。麟符玉節交相映，鳳竹鸾丝殊未阑。百穀方登倉庚足，七州无事里闾安。樽前莫惜山颓玉，四者能兼自古难。
宋-陆游-《致斋监中夜与同官纵谈鬼神效宛陵先生体》@五客围一炉，夜语穷幻怪。或夸雷可斫，或笑鬼可卖，或陈混沌初，或及世界坏，或言修罗战，百万起睚眦。余谈恣搜抉，所出杂细大，风云堕皮帻，幽坎窥铁械，群号起古聚，孤泣出空廨，妖狐冠髑髅，掩袂弄姿态，空＊伏逸囚，夜半出窃嘬。虽云多闻益，颇犯绮语戒。不如姑置之，投枕休困惫。明当挂祠衣，仆仆愁亟拜。
宋-陆游-《置酒梅花下作短歌》@岁月不贷人，绿发成华颠。此生几两屐，念之每凄然。我本尘外客，已绝区中缘，惟当及未死，勤醉梅花前。瘦影写微月，疏枝横夕烟，偃蹇岩壑间，欲与松忘年。岂亦薄世俗，忽逐天风翩。吾诗不徒歌，持配湘娥弦。
宋-陆游-《中春连日得雨雷亦应候》@谁言白首意低摧，老子逢春亦乐哉！犁畔方吹社公雨，垄头又转阿香雷。睡余支枕听莺语，醉里题窗记燕来。更有山家堪喜事，吾孙上树欲千回。
宋-陆游-《中春偶书》@邻曲祈蚕候，陂塘浸种时。春寒薪炭觉，雨霁鼓钟知。驴瘦冲泥怯，鱼惊食钓迟。衰翁一味嬾，耕养媿吾儿。
宋-陆游-《中秋夜半後无云而月色微淡尤为绝景》@轻烟薄霭九霄寒，素月浑如隔縠看。此夕洞庭应更好，谁能从我跨青鸾？
宋-陆游-《中庭纳凉》@红映衡门夕照明，翠浮村巷暝烟生。摇摇楸线风初紧，颭颭荷盘露欲倾。数酌浊醪留客醉，一编疑义与儿评。须臾散去人声寂，独数城头长短更。
宋-陆游-《中庭纳凉》@散发江天嬾出游，衡门日落锁梧楸。火云突兀方蒸暑，银汉纵横已报秋。熠熠露萤黏径草，冬冬漏鼓下谯楼。追凉明日无奇策，聊向林间卜雨鸠。
宋-陆游-《中溪》@散人无俗事，日日山中行。今朝中溪寺，妙绝不可名。幽处万木合，忽然千顷平。绿黛染晴嶂，白云如玉城。岩花劝小酌，天风吹独醒。虽无九皋鹤，奇哉此松声。我如折翼鹏，回尽九万程。脱屦掷拄杖，於此饯余生。
宋-陆游-《中巖圜老像赞》@我遊中巖，拜师於床。巍巍堂堂，鳳举龙骧。公住无为，访我成都。雄辩纵横，玉色敷腴。别未十日，梁木告摧。我如飞蓬，万里南来。孰谓窮山，乃瞻儀形。牆壁说法，况此丹青。
宋-陆游-《中夜对月小酌客愁》@今夕复何夕，素月流清辉，徘徊入我堂，化作白玉墀。栖鸟满高树，空庭结烟霏。可怜如许景，早眠人不知。我幸与周旋，一醉那得辞。整我接篱巾，斟我翡翠卮。清愁不可耐，三嗅梅花枝。
宋-陆游-《中夜苦寒》@困穷全素节，羸老愈刚肠。报国永无日，饭蔬那自伤。布衾如铁冷，冬夜抵年长。推枕歌梁甫，中庭月似霜。
宋-陆游-《中夜起出门月露浩然归坐灯下有赋》@月白万瓦霜，露重四山雨。开门忽惊叹，秋色已如许！去蜀如昨日，坐阅四寒暑。无才屏朝迹，有罪宜野处。平生万里心，收歛卧环堵。朱颜逝不留，白发生几缕？人言尺蠖屈，要有黄鹄举。功名非老事，岁晚忍羁旅。
宋-陆游-《中夜起登堂北小亭》@幽人曳杖上青冥，掠面风轻宿醉醒。朱户半开迎落月，碧沟不动浸疏星。禽声格磔频移树，花影扶疏自满庭。叹息明年又安往，此身何啻似浮萍。
宋-陆游-《中夜睡觉两目每有光如初日历历照物晁文元公》@人情所愿欲，莫若贵与富。是皆有命焉，非力可成就。予昔未有闻，无与发其覆。趑趄强干禄，时命适大谬。方行蛇当道，未至獒已嗾。适燕乃南辕，之楚顾北首。风波起平地，两耳厌嘲诟。陇蜀万里余，数遍道傍堠。六十归为郎，数月草章奏。夫岂或使之，击去惟恐後。嗟彼亦何心，喜愠出邂逅。还山惟自讼，衡茅屏幽陃。乘除得少健，上下历岩岫。得饱岂复择，百口同饭糗。寒龟久犹息，野鹤老益瘦。又如已放马，宁当梦华厩。造物念途穷，畀以樗栎寿。虽无熊鸟术，坐空阴阳寇。两眦若有光，夜视如正昼。物生禀定数，此语闻自旧。置冰鸟覆翼，弃野於菟谷。偶然当後死，鬼录自遗漏。山陂粟屡收，池水麻可沤。邻父相欢娱，席地醉醇酎。
宋-陆游-《中夜投宿修觉寺》@陆走崔嵬水下泷，客中更复客它邦。晚离方井云藏市，夜渡新津火照江。人语纷纷投野寺，床敷草草寄僧窗。五更风雨妨归梦，卧看残灯吐半缸。
宋-陆游-《中夜闻大雷雨》@雷车驾雨龙尽起，电行半空如狂矢。中原腥膻五十年，上帝震怒初一洗。黄头女真褫魂魄，面缚军门争请死。已闻三箭定天山，何啻积甲齐熊耳。捷书驰骑奏行宫，近臣上寿天颜喜。合门明日催贺班，云集千官摩剑履。长安父老请移跸，愿见六龙临渭水。从今身是太平人，敢惮安西九千里！
宋-陆游-《中夜雨霁月色入户起饮酒一杯作绝句》@吹尽浮云天宇清，城头叠鼓报三更。平生无此一杯酒，玉笥峰头看月生。
宋-陆游-《忠州禹庙》@古郡巴蛮国，空山夏禹祠。鸦归暗庭柏，巫拜荐江蓠。草蔓青缘壁，苔痕紫满碑。欲归频怅望，回棹夕阳时。
宋-陆游-《忠州醉归舟中作》@耿耿船窗灯火明，东楼饮罢恰三更。不堪酒渴兼消渴，起听江声杂雨声。垂首道涂悲骥老，满怀风露觉蝉清。兰亭禹庙山如画，安得飘然送此生？
宋-陆游-《鍾离真人赞》@五季之乱，方酣於兵。叱嗟风云，卓乎人英。功雖不成，气则莫奪。煌煌金丹，粃糠陶葛。
宋-陆游-《种菜》@菜把青青间药苗，豉香盐白自烹调。须臾彻案呼茶碗，盘箸何曾觉寂寥？
宋-陆游-《种菜》@老农饭粟出躬耕，扪腹何殊享大烹。吴地四时常足菜，一番过後一番生。
宋-陆游-《种菜》@白苣黄瓜上市稀，盘中顿觉有光辉。时清闾里俱安业，殊胜周人咏采薇。
宋-陆游-《种菜》@引水何妨蓺芥菘，圃功自古补三农。恨君不见岷山芋，藏蓄犹堪过岁凶。
宋-陆游-《种花》@西园作戏唤春回，桃李阴阴三万栽。不是无心看开遍，锦江烟柳待归来。
宋-陆游-《种麦》@垦地播宿麦，饭牛临野池。未能贪佛日，正恐失农时。矻矻锄耰力，勤勤祝史辞。嘉平得三白，吾饱岂无期？
宋-陆游-《种桑》@孔明百亩桑，景略十具牛，岂无子孙念，饱暖自可休。种桑吾庐西，微径出南陌，三月叶暗园，四月葚可摘。戴胜枝上鸣，仓庚叶间飞，飞鸣各自得，人生胡不归？归家力农桑，慎莫怨贫贱，婚嫁就比邻，死生长相见。
宋-陆游-《种蔬》@老翁老去尚何言，除却翻书即灌园。处处移蔬乘小雨，时时拾砾绕颓垣。江乡地暖根常茂，旱岁虫生叶未繁。四壁愈空冬祭近，更催稚子牧鸡豚。
宋-陆游-《种秫》@种秫供留客，移花待探春。愁边开乐国，闹里作闲身。鬓发今如此，头颅莫问人。白鸥非避俗，野性自难驯。
宋-陆游-《仲冬书事》@边头无警少铃声，病得新霜亦已平。赤脚听蛩勤夜绩，苍头租犊待冬耕。发奁双兔骈头卧，溢榼芳醪彻底清。里巷纷纷夸节物，春盘傩鼓渐关情。
宋-陆游-《仲秋书事》@秋风社散日平西，余胙残壶手自提。赐食敢思烹细项，家庖仍禁擘团脐。
宋-陆游-《仲秋书事》@天心那得与人同，牲社家家祷岁丰。料理蝗余犹十五，残年亦未委沟中。
宋-陆游-《仲秋书事》@断云归岫雨初收，茅舍萧条古渡头。短褐老人垂九十，松枯石瘦不禁秋。
宋-陆游-《仲秋书事》@客来深媿里闾情，近为衰残罢送迎。旋置风炉煎顾渚，剧谈犹得慰平生。
宋-陆游-《仲秋书事》@举家食粥颜平原，坐辂无毡郑广文。不是有心轻富贵，偶然看破是浮云。
宋-陆游-《仲秋书事》@灵府不摇神泰定，病根已去脉和平。金丹妙处无多子，只要先生两眼明。
宋-陆游-《仲秋书事》@省身要似晨通发，止杀先从暮拍蚊。老负明时无补报，惟将忠敬事心君。
宋-陆游-《仲秋书事》@杖得轻坚余可略，酒能醇劲更何求？二君最是平生旧，白首相从万事休。
宋-陆游-《仲秋书事》@心明始信元无佛，气住何曾别有仙。领取三山安乐法，蒲团纸帐过年年。
宋-陆游-《仲夏风雨不已》@南陌东阡自在身，一年节物几番新。鲥鱼出後莺花闹，梅子熟时风雨频。冠盖敢同修禊客，桑麻不减避秦人。夕阳更有萧然处，照影清溪整葛巾。
宋-陆游-《仲夏小旱方致祷忽大雨连日江水为涨喜而有作》@旱苗垂槁叹何堪，大雨谁知变立谈。翠麓青林吞欲尽，恶风白浪战方酣。江翻龟窟连云泽，雷挟龙腥起雪潭。从此年丰真少事。炷香终日坐蒲龛。
宋-陆游-《重寄子遹》@秋风日日望归装，忽报来期喜欲狂。衰病无因楫迎汝，梦随残月过浮梁。
宋-陆游-《重九不出遣怀》@人生各自适飞潜，鱼腹熊蹯岂得兼。并舍晚风传药杵，小窗残日射书签。昏瞳但怪花争坠，衰鬓应无白可添。采菊泛觞终觉嬾，不妨闲卧下疏帘。
宋-陆游-《重九後风雨不止遂作小寒》@病躯剩喜即新秋，残暑无端抵死留。风雨扫除虽一快，凋年摇落已堪愁。
宋-陆游-《重九後风雨不止遂作小寒》@菊枝欹倒不成丛，井上梧桐叶半空。射虎南山无复梦，雨蓑烟艇伴渔翁。
宋-陆游-《重九後风雨不止遂作小寒》@夜长稚子添书课，霜近衰翁忆醉乡。尽道吴中时节晚，菊花也有一枝黄。
宋-陆游-《重九怀独孤景略》@昔逢重九日，初识独孤君。并辔洮河马，联诗剑阁云。已悲吴蜀远，更叹死生分。安得持卮酒，浇君丈五坟。
宋-陆游-《重九会饮万景楼》@粲粲黄花手自持，登高聊答此佳时。纤云不作看山祟，斗酒聊宽去国思。落日楼台频徙倚，西风鼓笛倍凄悲。彭城戏马平生意，强为巴歌一解颐。
宋-陆游-《重九无菊有感》@重阳未见一枝菊，它日菊开生我愁。高兴亭中香满把，令人北望忆梁州。
宋-陆游-《重示》@笃学仁何远，穷居道亦行。能充气刚大，谁蔽性光明？家世艰难业，乡闾宿昔情。岁残相劳苦，惟是语春耕。
宋-陆游-《重五同尹少稷观江中竞渡》@楚人遗俗阅千年，箫鼓喧呼斗画船。风浪如山鲛鳄横，何心此地更争先。
宋-陆游-《重午》@叶底榴花蹙绛缯，街头初卖苑池冰。世间各自有时节，萧艾著冠称道陵。
宋-陆游-《重阳》@照江丹叶一林霜，折得黄花更断肠。商略此时须痛饮，细腰宫畔过重阳。
宋-陆游-《舟出下牢关》@大舸凌惊涛，飞渡青玉峡。虚壁云蒙蒙，阴洞风飒飒。拂天松盖偃，入水山脚插。炎曦忽摧破，亭午手忘箑。悬知今夜喜，月白宿沙夹。旷哉七泽游，盟鸥不须歃。
宋-陆游-《舟次浦口》@吾孽本自作，此生元有涯。三江去浩荡，一橹任呕哑。卖药村村市，炊粳处处家。相逢喜亡恙，不敢厌暄哗。
宋-陆游-《舟过道士庄》@江蓠芳杜满沙汀，道士庄前酒半醒。上下风烟还竟日，往来鱼鸟各忘形。归人薄晚常争渡，病叶先秋亦自零。兴欲尽时犹小住，北村渔火看青荧。
宋-陆游-《舟过樊江憩民家具食》@旅食何妨美蕨薇，夕阳来叩野人扉。萧萧短鬓秋初冷，寂寂空村岁荐饥。蓼岸刺船惊雁起，烟陂吹笛唤牛归。诗情剩向穷途得，蹭蹬人间未必非。
宋-陆游-《舟过会稽山下因系舟游近村迨暮乃归》@六十齿发衰，岁月如逝波。秦王酒瓮边，知复几经过？欣然舍画楫，仄步扪青萝。一径入幽谷，四面闻樵歌。白云忽破碎，翠木相荡摩。潋潋春塘满，柳阴戏双鹅。浮生百忧中，此乐顾岂多。日暮吾其归，已恐烂斧柯。
宋-陆游-《舟过季家山小泊》@困睫蒙蒙渴煮茶，系船来叩野人家。风翻翠浪千畦麦，水漾红云一坞花。健犊破荒耕荦确，幽禽除蠹啄槎牙。寻春非复衰翁事，且伴儿童一笑哗。
宋-陆游-《舟过梅坞胡氏居爱其幽邃为赋一诗》@稽山翠入家家窗，此家清绝无与双。丹葩绿树锦绣谷，清波白石玻璃江。一堤茂草有眠犊，数掩短篱无吠尨。北轩商略可散发，借与放翁倾酒缸。
宋-陆游-《舟过南庄呼村老与饮示以诗》@昔我过此时，荷花粲云锦；今我复来游，霜露已凄凛。乡邻福苦薄，樍雨败垂稔，戢戢禾头耳，熟计难高枕。所惧忧吾君，岁暮诏发廪。勿言村醪薄，排闷聊共饮。
宋-陆游-《舟过南庄呼村老与饮示以诗二》@玄云吞落日，大风东北起。隔林鸣两鸠，当道行众螘。晴来未三日，雨候乃复尔。我场何时乾，嘉谷在泥涬。丰凶岁所有，游惰古所耻。努力教子孙，天公终可倚。
宋-陆游-《舟过小孤有感》@小孤山畔峭帆风，又见烟鬞缥缈中。万里客经三峡路，千篇诗费十年功。未尝满箸蒲芽白，先看堆盘鱠缕红。商略人生为何事，一蓑从此入空蒙。
宋-陆游-《舟过玉津》@玻璃江上送残春，叠鼓催颿过玉津。蜀苑莺花初破梦，巴山风月又关身。幅巾久别忘朝帻，短剑惟思隐市尘。莫倚诸公容此老，西曹那许吐车茵。
宋-陆游-《舟行过梅市》@新换单衣细葛轻，翛然随处得闲行。绿阴浦口维舟处，霁日场中打麦声。醉叟卧途知酒贱，耕农满野喜时平。老来无复雕龙思，遇兴新诗取次成。
宋-陆游-《舟行鄿黄间雨霁得便风有感》@天青云白十分晴，帆饱舟轻尽日行。江底鱼龙贪昼睡，淮南草木借秋声。好山缥缈何由住，华发萧条只自惊。莫怪时人笑疏嬾，宦情元不似诗情。
宋-陆游-《舟行鲁垆梅市之间偶赋》@短发萧萧久挂冠，江湖到处著身宽。蓼花不逐苹花老，桐叶常先槲叶残。未卜柴荆临峭绝，且谋蓑笠钓荒寒。闲人尚媿沙鸥在，始信烟波得意难。
宋-陆游-《舟行钱清柯桥之间》@逾年梦想会稽城，喜挂高帆浩荡行。未见东西双白塔，先经南北两钱清。儿童鼓笛迎归舰，父老壶觞叙别情，想到吾庐犹未夜，竹间正看夕阳明。
宋-陆游-《舟行戏书》@世事无穷膏火煎，羁魂病骨久羸然。觉时不及梦差乐，死去始嗟生可怜。慷慨知非请缨日，推移忽及挂冠年。扬帆海浦差强意，卧看秋涛蹴远天。
宋-陆游-《舟行至织女潭》@橹枝摇碎碧琉璃，织女潭东白塔西。带犊吴牛依茂樾，添巢海燕啄新泥。山溪曲折遥通谷，沙水淙潺各赴溪。犹恨儿曹不同载，一尊他日要重携。
宋-陆游-《舟中》@青枫湖上村，绿蓑舟中客。云兴山叠见，海近地势坼。悠然沧洲趣，宛与麈世隔。虽云食不足，麤免婚嫁责。渥丹未辞镜，衰白幸满帻。明当鼓枻行，放浪穷七泽。
宋-陆游-《舟中》@江天云断漏斜晖，靡迤群山翠作围。帆影似经吴赤壁，橹声如下蜀青衣。卧闻裂水长鱼出，起看凌风健鹘飞。禹会桥边最清绝，忆曾深夜叩渔扉。
宋-陆游-《舟中》@柁边潮水落还生，篷底寒灯灭复明。约束长年牢系缆，报人风雨有鼍鸣。
宋-陆游-《舟中》@萧萧风雨小江秋，不是愁人亦合愁。忽听疏钟知寺近，笑寻沙路上牛头。
宋-陆游-《舟中》@龛山古戍更漏声，白塔小市灯火明。六十年间几来往，依然恻怆路傍情。
宋-陆游-《舟中晨起》@天宇清寒病体轻，烟波聊复事宵征。橹横舟尾霜如抹，犬走篱根叶有声。萧尹威名空赫赫，班侯智略本平平。不如归结迎神社，长笛圜鼙送此生。
宋-陆游-《舟中大醉偶赋长句》@过江何敢号高流，偶与俗人风马牛。画楫新摇严濑月，清尊又醉戴溪秋。壮心无复在千里，老气尚能横九州。古寺试求三丈壁，为君驱笔战蛟虯。
宋-陆游-《舟中对月》@百壶载酒游凌云，醉中挥袖别故人。依依向我不忍别，谁似峨嵋半轮月？月窥船窗挂凄冷，欲到渝州酒初醒。江空袅袅钓丝风，人静翩翩葛巾影。哦诗不睡月满船，清寒入骨我欲仙。人间更漏不到处，时有沙禽背船去。
宋-陆游-《舟中感怀三绝句呈太傅相公兼简岳大用郎中》@浪中鼞鞳雨声寒，孤梦初回烛半残。甲子一周胡未灭，关山还带泪痕看。
宋-陆游-《舟中感怀三绝句呈太傅相公兼简岳大用郎中》@雨打孤篷酒渐消，昏灯与我共无聊。功名本是无凭事，不及寒江日两潮。
宋-陆游-《舟中感怀三绝句呈太傅相公兼简岳大用郎中》@梦笔亭边拥鼻吟，壮图蹭蹬老侵寻。不眠数尽鸡三唱，自笑当年起舞心。
宋-陆游-《舟中记梦》@石帆山下一渔翁，风雨萧萧卧短篷。幽梦觉时还自笑，阆州城北看蚕丛。
宋-陆游-《舟中口占》@养生妙理本平平，未可常谈笑老生。业力顿消知学进，人情愈薄喜身轻。鹤雏日长丹砂顶，岩溜时闻玉佩声。最是扁舟暮归处，一川风月远相迎。
宋-陆游-《舟中偶书》@老子西游万里回，江行长夏亦佳哉！昼眠初起报茶熟，宿酒半醒闻雨来。汉口船开催叠鼓，淮南帆落亚高桅。四方本是丈夫事，白首自怜心未灰。
宋-陆游-《舟中遣怀》@三黜归来结草庐，平生狂态扫无余。但思下帷授老子，那复骑牛读汉书。历历旧游浑似梦，萧萧残发不胜梳。闲中事业君知否？不把渔竿即荷鉏。
宋-陆游-《舟中遣兴》@湖海渺云涛，浮家得养高。方床展蕲簟，短褐束郿绦。酒里亦何好，人间聊可逃。酣歌柂楼底，万事一秋豪。
宋-陆游-《舟中望禹祠兰亭诸山》@橹枝讴轧出烟津，醉倚船篷岸幅巾。禹穴探书惭旧学，涂山执玉记前身。云低野泽号新雁，露湿芳洲老白苹。逸少亡来欲千载，眼中髣佛见清真。
宋-陆游-《舟中夕望》@船掠湖堤不入城，葛巾羽扇试春行。女墙迤逦横轻霭，佛阁峥嵘倚晚晴。树冒藤花堆故绣，风吹莺语送新声。细思造物何由报，遣作闲人过此生。
宋-陆游-《舟中戏书》@平生万事付之天，百折犹能气浩然。试问软尘金络马，何如柔橹月侵船？英雄到底是痴绝，富贵但能妨醉眠。三百里湖随意住，人间真有地行仙。
宋-陆游-《舟中晓赋》@小艇下沧浪，吴歌特地长。斜分半舱月，满载一篷霜。香甑炊菰白，醇醪点蟹黄。宦游元为口，莫恨老江乡。
宋-陆游-《舟中晓赋》@木落霜清水鸟呼，扁舟夜泊古城隅。吹残画角钟初动，低尽寒空斗欲无。浪迹已同鸥境界，远游方羡雁程途。高樯健席从今始，遍历三湘与五湖。
宋-陆游-《舟中夜赋》@千里风尘季子裘，五湖烟浪志和舟。灯残复吐恼孤梦，雨落还收生旅愁。城上霜笳入霄汉，烟中渔火耿汀洲。牧之未极诗人趣，但谓能轻万户侯。
宋-陆游-《舟中夜赋》@问天乞得不赀身，常作东阡北陌人。买酒不浇胸礌磈，忧时空觉胆轮囷。寓居尚复能栽竹，羁宦悬知正忆蓴。那似石帆山下客，钓船载月泊烟津。
宋-陆游-《舟中夜坐》@风露浩无际，星河淡欲倾。遥知并船客，闻我咏诗声。水鸟横江去，渔舟背月行。神清不成寐，隐几待窗明。
宋-陆游-《舟中咏落景余清晖轻桡弄溪渚之句盖孟浩然耶》@独鹤还故乡，岿然但城郭，出门无与游，所至苦寂寞。裹饭事幽讨，此计殊不恶。薄暮宿渔家，苍烟带墟落。
宋-陆游-《舟中咏落景余清晖轻桡弄溪渚之句盖孟浩然耶》@维舟入谷口，信步造异境。隔篱鸡犬声，满地梧楸影。瓦甑炊香稻，石泉汲新井。人间苦偪仄，爱此须臾景。
宋-陆游-《舟中咏落景余清晖轻桡弄溪渚之句盖孟浩然耶》@老圃发如霜，见客能废锄。与坐使之年，自云八十余。老身六朝民，草舍数世居，力守远祖言，一字不学书。
宋-陆游-《舟中咏落景余清晖轻桡弄溪渚之句盖孟浩然耶》@沿溪得茅店，酒旗出柴荆。杖头钱已空，一醉何由成？主人语郑重，手把瓮面清，劝我姑小留，溪鱼亦可烹。
宋-陆游-《舟中咏落景余清晖轻桡弄溪渚之句盖孟浩然耶》@秦皇酒瓮边，古有钓鱼矶；我来必竟日，时挈双鲤归。白鹭真可人，常先孤棹飞。高咏江练句，今人忆玄晖。
宋-陆游-《舟中咏落景余清晖轻桡弄溪渚之句盖孟浩然耶》@镜湖三百里，风止镜面平；持以照吾心，俗尘安得生？散发鸥鹭间，万事秋毫轻。谁能拂东绢，写我孤舟横？
宋-陆游-《舟中咏落景余清晖轻桡弄溪渚之句盖孟浩然耶》@朝发云根寺，暮宿烟际桥。冷萤泾不飞，潜鱼惊自跳。菱船歌袅袅，荻浦风萧萧。平明宿鸟起，我亦理归桡。
宋-陆游-《舟中咏落景余清晖轻桡弄溪渚之句盖孟浩然耶》@古祠照沧波，老木閟云洞。轻舟不摇楫，正用一风送。汲井漱甘液，扫榻寓幽梦。所恨山未深，城笳听三弄。
宋-陆游-《舟中咏落景余清晖轻桡弄溪渚之句盖孟浩然耶》@禹穴探断简，樵风泛清溪。倒影森松桂，避船散凫鷖。尘中有异境，十里青玻璃。高塔忽招人，湖边日未低。
宋-陆游-《舟中咏落景余清晖轻桡弄溪渚之句盖孟浩然耶》@溪行已清秋，还舍尚残暑。天公为解围，帘栊过疏雨。青蔬喜小摘，红粒亦新杵。一饱坐北轩，苹花泣烟渚。
宋-陆游-《舟中有赋》@一枝柔橹听咿哑，炊稻来依野老家。山寺日中斋鼓动，江楼风急酒旗斜。绿梢嫋嫋摇新竹，翠蔓离离熟早瓜。闲客去留随所遇，不知何处送栖鸦？
宋-陆游-《舟中醉题》@风吹芦荻声飕飕，晚潮入港浮孤舟。老民已扫市朝迹，造物全付江湖秋。项里庙前是鱼市，禹会桥边多酒楼。醉来且复过此日，莫为碪杵悲无裘。
宋-陆游-《舟中醉题》@鲍郎山前烟雨昏，疏灯小市愁偏门。上船初发十字港，鼓棹忽过三家村。孤鸾对镜空自感，老龟搘床何足论！但愿诸公各戮力，上助明主忧元元。
宋-陆游-《舟中作》@断岸饮觳觫，清波跳噞喁。红桥未斜日，白塔已昏钟。诗律与年迈，客愁如酒浓。宋公题壁处，横霭抱孤峰。
宋-陆游-《舟中作》@野老元无事，乘闲偶一来。微风市楼笛，落日寺街槐。梨大围三寸，鲈肥叠四腮。邻船不识面，呼与共衔杯。
宋-陆游-《舟中作》@湖海飘然避世纷，汀鸥沙鹭旧知闻。渔舟卧看山方好，野店沽尝酒易醺。病骨未成松下土，老身常伴渡头云。美芹欲献虽堪笑，此意区区亦爱君。
宋-陆游-《舟中作》@短篷摇楫暮山昏，老怯年华易断魂。夹港蒲声知小雨，隔林绩火认孤村。奉祠累岁惭家食，谢事终身负国恩。惟有愚忠穷未替，尚余一念在元元。
宋-陆游-《舟中作》@沙路时晴雨，渔舟日往来。村村皆画本，处处有诗材。炊黍孤烟晚，呼牛一笛哀。终身看不厌，岸帻兴悠哉！
宋-陆游-《舟中作》@东浦菰蒲合，南庄桑柘繁。潮生无断港，寺废有颓垣。籴米寻山步，移舟泊水村。野人多旧识，相对两无言。
宋-陆游-《舟中作》@会稽城上角呜呜，日落烟村暝欲无。千载虚名笑张翰，一官元不宜蓴鲈。
宋-陆游-《舟中作》@不迁比景戍交河，三径归来得已多。应俗愈疏身老大，读书渐废意蹉跎。闲从孙叟苏门啸，醉和荆卿易水歌。歌罢却挥孤棹去，石阑干下买渔蓑。
宋-陆游-《舟中作》@林麓重重雾雨昏，扁舟晚过郡南门。铸金越相遗祠古，执玉涂山王气存。官道苍茫多水驿，客游飘泊厌风餐。剡中此去无多地，会约支公听断猿。
宋-陆游-《舟中作》@三百里湖新月时，放翁艇子出寻诗。城头蜃阁烟将合，波面虹桥柳未衰。渔唱苍茫连禹穴，寒潮萧瑟过娥祠。祖龙虚负求僊意，身到蓬莱却不知。
宋-陆游-《舟中作》@误长僊蓬不满年，恩容归老白云边。草枯病马停朝秣，水冷鳏鱼废夜眠。混俗岂须名赫赫，耐嘲唯可腹便便。柯桥梅市花俱好，且典春衣醉放颠。
宋-陆游-《舟中作》@平生剩有烟波兴，钓濑时时小艇横。欲暮山光先惨淡，未秋河汉已分明。捕鱼时见连江网，迎荻遥闻过埭声。想得今宵清绝梦，又携猿鹤上青城。
宋-陆游-《舟中作》@一叶轻舟一破裘，飘然江海送悠悠。闲知睡味甜如蜜，老觉羁怀淡似秋。失侣云间孤雁下，耐寒波面两凫浮。年逾八十真当去，似为云山尚小留。
宋-陆游-《舟中作》@娥江西路石帆东，身寄鸥波浩荡中。叠叠沙痕留浦岸，疏疏日影透渔篷。诗人无复同盟在，酒债何时一洗空？已迫耄年宜易感，人生五十即称翁。
宋-陆游-《舟中作》@蘧蒢作帆三版船，渔灯夜泊阊门边。烟波四万八千顷，造物推排作水仙。
宋-陆游-《舟中作》@晤语无人与遣愁，出门聊复弄轻舟。山穿烟雨参差出，水赴陂塘散漫流。隔叶雄雌鸣谷鸟，傍林子母过吴牛。数家清绝如图画，炊黍何妨得小留。
宋-陆游-《舟中作》@山蔬药曲满箸香，超然下视太官羊。更凭语与刘文叔，豆鬻从来味最长。
宋-陆游-《周洪道学士许折赠馆中海棠以诗督之》@嫋嫋柔丝不自持，更禁日炙与风吹。仙家见惯浑闲事，乞与人间看一枝。
宋-陆游-《周洪道招食江西筍归为绝句》@色如玉版猫头筍，味抵驼峰牛尾貍。归向妻孥誇至夕，书生寒乞定难醫。
宋-陆游-《周元吉蟠室诗》@天下有广居，非阿房建章，宾饯日及月，阖辟阴与阳。山川坦然平，何者为藩墙，孔公暨瞿聃，同坐此道场。哀哉世日隘，肝胆分界疆，蹙缩战蜗角，崎岖走羊肠。周先早得道，所证非复常。小室古城隅，宛如野僧房，能容人天众，杂沓来烧香，三万二千人，各据狮子床。实际正如此，切忌错商量。须弥芥子话，今夕当举扬。
宋-陆游-《昼巢五咏砚滴》@铜之在人间，细大各有境。散为五铢货，聚作九牧鼎。天禄与辟邪，乃复参泓颖。致用孰相须？寒泉出金井。
宋-陆游-《昼眠》@困睫瞢腾老孝先，麤毡布被早霜天。珥貂碧落应无分，且向人间作睡仙。
宋-陆游-《昼寝》@倦腕擎书忽堕前，心清无梦腹便便。丹成未要排云去，且住人间作睡仙。
宋-陆游-《昼寝》@困睫芒羊一欠伸，颓然忽已堕纱巾。鼻端雷动君无怪，路熟华胥不问津。
宋-陆游-《昼寝梦一客相过若有旧者夷粹可爱既觉作绝句》@梦中何许得嘉宾，对影胡床岸幅巾。石鼎烹茶火煨栗，主人坦率客情真。
宋-陆游-《昼睡》@眼昏妨读书，不睡复何如？拥被新寒里，伸腰午饭余。断香萦倦枕，疏雨滴前除。未竟华胥乐，茶瓯莫唤渠。
宋-陆游-《昼睡》@我年垂七十，齿发日变迁。初无金丹术，何以追飞仙？惟有一高枕，可以饯余年。萧萧败榻上，鼻鼾心了然。静如豹隐雾，湛若珠藏渊。寄语少年辈，未宜嘲孝先。
宋-陆游-《昼睡》@体中小不佳，惟睡可以休。睡美自成梦，去为万里游。万里游尚可，乃复有得丧。漂摇一叶舟，抓舞千重浪。午鸡忽惊起，向梦安在哉？童子解原梦，篝火具茶杯。
宋-陆游-《昼睡》@书狱徵租自笑忙，暂归聊得憩匡床。屏图夜雨孤舟句，枕带秋风九日香。一卷蠹书栖倦手，数声残角报斜阳。清泉浴罢西窗静，更觉茶瓯气味长。
宋-陆游-《昼睡起偶赋》@蝴蝶与蒙庄，颓然寓一床。日随香篆过，梦逐雨声长。酒喜新篘绿，橙如故岁黄。昏昏还隐几，谁识老龟堂？
宋-陆游-《昼卧》@我意殊昏然，一日三就枕。目前幸未病，病势亦凛凛。偶拈一卷读，美若鸠食葚。虽云嗜好笃，自计亦已审。圣门未能窥，讵敢希在寝。所求养根原，常恐躐阶品。死期诚已迫，尚可支数稔。藨蔉不废功，吾其享高廪。
宋-陆游-《昼卧》@忽忽见春尽，徂年那更还。香生帐里雾，书积枕边山。凌厉心犹壮，沈绵气已孱。千秋有管葛，看镜汗吾颜。
宋-陆游-《昼卧》@秋暑侵人气力微，烧香高枕掩斋扉。弄姿野蘤晴犹敛，作态江云晚未归。身外极知皆梦事，世间随处有危机。故山松菊今何似，晚矣渊明悟昨非。
宋-陆游-《昼卧初起书事》@岁华病思两侵寻，静看槐楸转午阴。待睡不来聊小憩，毁诗未就且长吟。还山久洗天涯恨，谢事新谐物外心。忽有故人分禄米，呼儿先议赎雷琴。
宋-陆游-《昼卧闻百舌》@雨後郊原已遍犁，阴阴帘幙燕分泥。闲眠不作华胥计，说与春乌自在啼。
宋-陆游-《昼卧闻碾茶》@小醉初消日未晡，幽窗催破紫云腴。玉川七碗何须尔，铜碾声中睡已无。
宋-陆游-《昼坐》@早春风雨暗江干，羔酒狐裘不敌寒。输与蒲龛深袖手，一炉真火养金丹。
宋-陆游-《昼坐闻墙外人声殊败幽思戏作》@老人气衰凋发齿，岁月翩翩来有几？晨兴食米不一溢，日课读书犹十纸。虽云喧寂无二观，终嫌蜩蚻喧吾耳。亟起振衣欲出门，赤日当空汗如洗。拨灰未炷瓦炉香，汲井先换铜匜水。也胜太史落南时，短檠夜对屠牛机。
宋-陆游-《朱子云园中观花》@我鬓忽已白，君颜非复朱。花前一杯酒，不乐复何如？暮看枝上花，已觉不如早，富贵当及时，吾辈奈何老！我歌君起舞，竟日为君留。安知花无情，不解替人愁。长安二三月，花满上林中。祝君早得意，归辔听璁珑。
宋-陆游-《竹窗昼眠》@初夏暑雨薄，但觉白日长。向来万里心，尽付一竹床。新笋出林表，森然羽林枪。时闻解箨声，灵府生清凉。平生喜昼眠，此志晚乃偿；安枕了无梦，孰为蝶与庄？徐起掬寒泉，中有菱丝香。清啸送落日，与世永相忘。
宋-陆游-《拄杖》@放翁拄杖具神通，蜀栈吴山兴未穷。昨夜梦中行万里，莲华峰上听松风。
宋-陆游-《拄杖》@吾尝评拄杖，妙处在轻坚。何日提携汝，同登入峡船？
宋-陆游-《拄杖歌》@道人四壁空无有，一炷清香闲袖手。床边独有拄杖子，疾病相扶真我友。禅房按膝秋听雨，野店敲门暮赊酒。畏途九折历欲尽，世上谁如君耐久？老矣更踏千山云，何可一日无此君？归来灯前夜欲半，露柱说法君应闻。
宋-陆游-《拄杖示子遹》@拄杖相从四十年，交情耐久独依然。西穷巫峡岷江路，北抵岐山渭水边。早已归休弄泉石，老犹缓步历风烟。会同钵袋并禅版，付与儿孙世世传。
宋-陆游-《属疾》@白头属疾卧丘园，药物枝梧且仅存。月黑浅山闻鵩啸，窗明高树送鸦翻。谗欺薄命深消骨，忧集穷途黯断魂。回视少时真隔世，但余一念在元元。
宋-陆游-《著书》@平生著书汗马牛，一事不施今白头。河洛未清非我责，山林高卧复何求！愚公可笑金堆屋，老子唯须糟筑丘。华表无人识归鹤，烟波底处有驯鸥？
宋-陆游-《筑舍》@筑舍水云乡，萧然似净坊。粥铛菰米滑，羹釜药苗香。素壁图嵩华，明窗读老庄。与人元淡淡，不是故相忘。
宋-陆游-《庄器之作招隐阁项平父诸人赋诗予亦继作》@诸公共赋反招隐，细字斜行肯见传。语到淮南小山作，人如江左永和年。一窗萝月禁春瘦，万壑松风撼昼眠。我亦尚嫌林谷浅，因君更拟斸云烟。
宋-陆游-《壮士吟次唐人韵》@士厌贫贱思起家，富贵何在发已华。不如为国戍万里，大寒破肉风卷沙。誓捐一死报天子，兜鍪如箕铠如水。男儿堕地射四方，安能山栖效园绮！塞云漠漠黄河深，凉州新城高十寻。风餐露宿宁非苦，且试平生铁石心。
宋-陆游-《追感梁益旧游有作》@西游万里倚朱颜，肯放尊前一笑悭。蜀苑妓围欺夜雪，梁州猎火满秋山。晚途忽堕尘埃里，乐事浑疑梦寐间。浮世变迁君勿叹，剧谈犹是诧乡关。
宋-陆游-《追感往事》@太平翁翁十九年，父子气焰可熏天。不如茅舍醉村酒，日与邻翁相枕眠。
宋-陆游-《追感往事》@世事纷纷过眼新，九衢依旧涨红尘。桃花梦破刘郎老，燕麦摇风别是春。
宋-陆游-《追感往事》@渡江之初不暇给，诸老文辞今尚传。六十年间日衰靡，此事安可付之天！
宋-陆游-《追感往事》@文章光焰伏不起，甚者自谓宗晚唐。欧曾不生二苏死，我欲痛哭天茫茫！
宋-陆游-《追感往事》@诸公可叹善谋身，误国当时岂一秦。不望夷吾出江左，新亭对泣亦无人！
宋-陆游-《追怀胡基仲》@高洁胡徵士，当时已绝无。门庭谢残客，薪水斥常奴。遗稿何由见，英魂不可呼。谁怜墓上草，又是一年枯？
宋-陆游-《追怀曾文清公呈赵教授赵近尝示诗》@忆在茶山听说诗，亲从夜半得玄机。常忧老死无人付，不料穷荒见此奇。律令合时方帖妥，工夫深处却平夷。人间可恨知多少，不及同君叩老师。
宋-陆游-《追凉小酌》@绿树暗鱼梁，临流追晚凉。持杯属江月，散发据胡床。苦蕒腌齑美，菖薄渍蜜香。醉来呼稚子，扶我上南塘。
宋-陆游-《追凉至安隐寺前》@枕石何妨更漱流，一凉之外岂他求。寺楼无影月卓午，桥树有声风变秋。残历半空心悄怆，岸巾徐步发飕飀。定知从此清宵梦，常在沙边伴白鸥。
宋-陆游-《追忆征西幕中旧事》@大散关头北望秦，自期谈笑扫胡麈。收身死向农桑社，何止明明两世人！
宋-陆游-《追忆征西幕中旧事》@小猎南山雪未消，绣旗斜卷玉骢骄。不如意事常千万，空想先锋宿渭桥。
宋-陆游-《追忆征西幕中旧事》@忆昨王师戍陇回，遗民日夜望行台。不论夹道壶浆满，洛笋河鲂次第来。
宋-陆游-《追忆征西幕中旧事》@关辅遗民意可伤，蜡封三寸绢书黄。亦知虏法如秦酷，列圣恩深不忍忘。
宋-陆游-《斫脍》@玉盘行脍簇青红，输与山家淡煮菘。要识坐堂哀觳觫，试来临水看噞喁。
宋-陆游-《子虡当以十月离淝上喜而有作》@十月霜侵客子衣，片帆计已发淮淝。山林独往我何敢？州县徒劳儿未非。传舍方寒索调护，里门终日待来归。解装且共灯前语，万事真当付一欷。子虡调官行在寓（左飠右兹）团巷，初冬遽寒甚，作两绝句寄之岁晚江湖行路难，一樽何日共开颜？汝方僵卧（左飠右兹）团巷，我亦饥吟饭颗山。子虡调官行在寓（左飠右兹）团巷，初冬遽寒甚，作两绝句寄之知汝弹冠意易阑，苦贫未免觅微官。（左飠右兹）团巷口残灯火，愁绝霜风十月寒。
宋-陆游-《子龙求烟雨轩诗口占绝》@乌臼迎霜已半丹，哦诗终日合凭栏。霜高木落应尤好，长挂西窗更怕寒。
宋-陆游-《子坦今秋盐官市征当满作绝句寄之》@八十老翁头似雪，柯桥送汝泪频挥。残年岂料犹强健，却向柯桥接汝归。
宋-陆游-《子聿入城》@小砚寒生冻，孤灯翳复明。衰翁守微火，稚子隔重城。日落林无影，舟行水有声。诗家忌草草，得句未须成。
宋-陆游-《子聿以刚日读易柔日读春秋常至夜分每听之辄》@朱颜已去鬓丝稠，知复人间几岁留？正可床头著周易，安能车上说春秋。齑盐日昳从儿好，弦诵更阑解我忧。时发一言常中理，绝胜问事不能休。
宋-陆游-《子聿欲暂归山阴见乃翁作恶遂不行赠以此诗》@钟鸣岂复夜行时，文字相娱赖此儿。欲去复留知汝孝，未言先泣叹吾衰。两篇易象能忘老，百亩山畲可免饥。但报家僮多酿酒，一栏红药是归期。
宋-陆游-《子聿至湖上待其归》@舍北犬吠迎归航，老翁待儿据胡床。碧云忽起欲吞日，黄叶自凋非霣霜。十风五雨岁则熟，左餐右粥身其康。岂无深谷结茅屋，父子读易消年光。
宋-陆游-《子遹调官得永平钱监待次甚远寄诗宽其意盖将》@黄纸起家升仕籍，青衫溯阙拜恩光。署衔汝勿憎铜臭，就养吾方喜饭香。世事极知多倚伏，人生正要小回翔。但令父子常相守，歛版扶犁味总长。
宋-陆游-《子遹读书常至夜分作此示之》@我为无才老把鉏，汝穷亦复坐迂疏。夜灯咏史虫吟草，朝几陈书獭祭鱼。未至苦饥依马磨，不妨相守卧蜗庐。业成自有能知赏，家世从来典石渠。
宋-陆游-《子遹入城三宿而归独坐凄然示以此篇》@吾儿早自立，所惧非饥寒。我归自僊蓬，再疏请挂冠。明恩华其行，汝亟忝一官。得禄宁甚远，惧违菽水欢。我年且九十，亦觉去汝难。生死要相守，岂惮联征鞍。但恐老益衰，千里愁关山。官期犹累岁，言之已辛酸。村醪泻盎盆，山果亦满盘。春风吹桃李，一笑且团栾。
宋-陆游-《子遹为其长兄置酒予亦与焉作五字示之》@乌衣兄弟集，我亦据胡床。晚菊数枝在，小园幽兴长。霜清桑落熟，汤嫩雨前香。草草虽堪笑，他年未易忘。
宋-陆游-《秭归醉中怀都下诸公示坐客》@长谣为子说天涯，四座听歌且勿哗。蛮俗杀人供鬼祭，败舟触石委江沙。此身长是沧浪客，何日能为饱暖家？坐忆故人空有梦，尺书不敢到京华。
宋-陆游-《紫薇》@钟鼓楼前官样花，谁令流落到天涯？少年妄想今除尽，但爱清樽浸晚霞。
宋-陆游-《紫溪驿》@它乡异县老何堪，短发萧萧不满篸。旋买一尊持自贺，病身安稳到江南。
宋-陆游-《紫溪驿》@云外丹青万仞梯。木阴合处子规啼。嘉陵栈道吾能说，略似黄亭到紫溪。
宋-陆游-《自扁门归》@橘柚累累未著霜，陂塘渺渺度秋光。长桥虹卧当官道，重阁翬飞出女墙。烟际远舟俄已隐，天边惊雁不成行。归来有底夸儿辈，笑指奚奴古锦囊。
宋-陆游-《自嘲》@僻学论交少，贫居卜地偏。不逢方谢事，垂老旋希僊。兀兀醒如醉，昏昏昼亦眠。却惭农与圃，一饱饯余年。
宋-陆游-《自嘲》@夜作看花梦，朝赋饮酒诗，吾梦固忘矣，诗亦聊自欺。荒园无隹花，牵牛漫疏篱。给酒月四斗，一觞难屡持。悲欢有定数，未至谁得知？愿从大钧问：一笑在何时？
宋-陆游-《自嘲》@外泽里常粗，元知似瓠壶。仕因无援困，学为背时孤。轩盖愁城市，风烟落道途。它年游万里，不必念归吴。
宋-陆游-《自嘲》@儒生穷事业，老去转荒唐。长日中分睡，残年有底忙？书常嬾终卷，诗亦少成章。忽弃蓬窗去，花前又一觞。
宋-陆游-《自嘲》@华子中年百事忘，嵇生仍坐嬾为妨。病於荣宦冥心久，老向端闲得味长。对客欲谈还愦愦，读书才过已茫茫。青缣帐暖黄紬稳，聊借东庵作睡乡。
宋-陆游-《自嘲》@清心不醉猩猩酒，省事那营燕燕巢。惟有著书殊未厌，暮年铁砚亦成凹。
宋-陆游-《自嘲》@身见绍兴初改元，百罹敢料至今存。生涯破碎余龙具，学问荒唐守兔园。独立未除还笏气，余生犹待阖棺论。北窗灯暗霜风恶，且置孤愁近酒樽。
宋-陆游-《自嘲》@野老家风子未知，天教甫里出孙枝。遍游竹院寻僧语，时拂楸枰约客棋。是处登临有风月，平生扬历半宫祠。即今个事浑如昨，唤作朝官却自疑。
宋-陆游-《自嘲》@受福元无一羽轻，岂如造物假余生。抱痾不死跻高寿，遇乱能全见太平。投渚断鸿常自闵，营巢倦鹊固难成。乘除亦有堪惭处，记诵文辞误得名。
宋-陆游-《自嘲》@岁月惟迁万事非，放翁可笑白头痴。此生竟出古人下，有志尚如年少时。僻学固应知者少，长歌莫问和予谁。自嘲自解君毋怪，老大从人百不宜。
宋-陆游-《自嘲》@穷途久矣叹吾衰，双鬓新添几缕丝。身是在家狂道士，心如退院病禅师。极知勾漏求丹药，不及衡阳卖漉篱。习气若为除未尽，小轩风月又成诗。
宋-陆游-《自嘲》@壮岁耽书废夜眠，窗明犹在短檠前。如今自笑摧颓甚，卧看儿曹理断编。
宋-陆游-《自嘲》@少读诗书陋汉唐，暮年身世寄农桑。骑驴两脚欲到地，爱酒一樽常在傍。老去形容虽变改，醉来意气尚轩昂。太行王屋何由动，堪笑愚公不自量。
宋-陆游-《自嘲》@贪禄忘归秪自羞，一窗且复送悠悠。镜明不为人藏老，酒薄难供客散愁。正得虚名真画饼，元非大器愧函牛。年来事业知君否？高束诗书学问囚。
宋-陆游-《自嘲》@野叟身常杂佣保，茀圃荒庭自锄扫。小儿耕养堇堇足，大儿游宦垂垂老。朝餐未破百瓮齑，晚饷犹存两囷枣。舂粳但傋翁作糜，储帛才堪孙裂褓。贤愚元自一王尊，痴钝宁论万冯道。可怜对客犹自矜，谈道能令君绝倒。
宋-陆游-《自嘲》@天公大度一何奇，养此无能老白痴。宿疾闲愁俱扫尽，美餐甘寝更无时。蛙鸣庭草何曾问，水半门扉亦不知。道似婴儿犹有恨，小轩风月独哦诗。
宋-陆游-《自嘲》@长日淡无事，虚堂来远风。爱眠从病蹇，厌事嬾治聋。猫健翻怜鼠，庭荒不责童。尔来添目暗，又免送归鸿。
宋-陆游-《自嘲》@身卧孤村日，年当大耋时。贫忧偿酒券，嬾悔许僧碑。轮税质耕犊，饭医烹伏雌。劳生不须叹，随事且支持。
宋-陆游-《自嘲解嘲》@世变真难料，吾痴只自嘲。移山谋畚土，黏日欲煎胶。得句题修竹，烹茶拾堕巢。行年不须算，断是死衡茆。
宋-陆游-《自嘲解嘲》@种稻稽山下，诛茆剡曲傍。鸣鸡耐昏旦，飞燕异炎凉。古剑寒三尺，残书乱一床。穹穹与厚厚，能识我非狂。
宋-陆游-《自嘲老态》@世念秋毫尽，浑如学语儿。得床眠易熟，有饭食无时。纱帽簪花舞，盆池弄水嬉。从今转无事，静坐不吟诗。
宋-陆游-《自嘲用前韵》@残年过六十，寂寞卧山中。病眼惊新暗，衰颜失旧红。人讥作诗瘦，自悯著书穷。输与封侯骨，云台竞策功。
宋-陆游-《自春来数梦至阆中苍溪驿五月十四日又梦作两》@骑驴夜到苍溪驿，正是猿啼月落时。三十五年如电掣，败墙谁护旧题诗？
宋-陆游-《自春来数梦至阆中苍溪驿五月十四日又梦作两》@亭皋败叶先秋霣，城上惊鸟半夜啼。自笑远游心未已，年来频梦到苍溪。
宋-陆游-《自东冈缭出舍北》@年光岂不好，老境独无欢。百步未为远，一尊聊自宽。泽枯波尚绿，霜薄叶初丹。矫首问来雁：中原应苦寒？
宋-陆游-《自东津泛舟至桐溪》@潮生东西津，雨暗上下塔。萧萧乱菰蒲，拍拍起凫鸭。吾船虽褊小，尚可著一榻。溪风吹醉颊，高枕堕纱陷。南山浮湿翠，偃蹇呼不答。安得青莲公，杰句为弹压。
宋-陆游-《自东泾度小岭闻有地可卜庵喜而有赋》@小岭西南烟水间，颇闻有地百弓宽。谁其云者两黄鹄，何以报之双玉盘。竹坞未昏先晻暧，莲汀当暑亦清寒。一庵何日从吾好，会约高人共倚阑。
宋-陆游-《自法云归》@落日疏林数点鸦，青山阙处是吾家。归来何事添幽致，小灶灯前自煮茶。
宋-陆游-《自法云回过鲁垆故居》@枳篱数掩闭柴扉，臼碓声中烟火微。雪暗杜陵无雁下，云迷辽海有人归。耕畴且复偿初愿，官路那知脱骇机。更有冬来欢喜事，芋魁豆两不胜肥。
宋-陆游-《自芳华楼过瑶林庄》@春晚江边草过腰，雨余楼下水平桥。名花未落如相待，佳客能来不费招。栏角峭风罗袖薄，柳阴斜日玉聪骄。此身醉死元关命，敢笑闻鸡趁早朝。
宋-陆游-《自广汉归宿十八里草市》@月黑叩店门，灯青坐床箦。饭麤杂沙土，菜瘦等草棘。泰然均一饱，未觉异玉食。我岂儿女哉，口腹为怨德！古人耻怀禄，不仕当力穑。从今扶犁手，终老谢翰墨。
宋-陆游-《自规》@陆君拙自谋，七十犹粝食。著书虽如山，身不一钱直。默自观我生，困弱良得力。转喉畏或触，唾面敢自拭。世路方未夷，机阱宁有极？但能常闭门，尊拳贷鸡肋。
宋-陆游-《自规》@老疾今俱至，艰难亦备更。个中无障蔽，何处欠光明？一日能用力，三年亦有成。修身在我尔，勉勉尽余生。
宋-陆游-《自规》@忿欲俱生一念中，圣贤本亦与人同。此心少忍便无事，吾道力行方有功。碎首宁闻怨飘瓦，关弓固不慕冥鸿。老翁已落江湖久，分付余年一短篷。
宋-陆游-《自规》@立志当如塞决河，犀编铁砚未为过。文难称意古所恨，学不尽才今亦多。四海交朋常隔阔，一生光景易蹉跎。耄年尚欲鞭吾後，太息无人为诋诃！
宋-陆游-《自规》@曲肱饮水彼何人，汝独何为厌贱贫？大节勿污千载史，少时便尽百年身。图书幸可传遗业，鸡黍何妨约近邻。今日伸秋还小雨，剩鉏麦垄待新春。
宋-陆游-《自汉州之金堂过沈氏竹园小憩坐间微雨》@修修万竹压康庄，碧玉椽围一尺强。雪节烟梢谁暇赏，马蹄车辙可怜忙。帽边忽堕吹香句，肘後旧传医俗方。更觉清游天所惜，坐来飞雨度横塘。
宋-陆游-《自合江亭涉江至赵园》@政为梅花忆两京，海棠又满锦官城。鸦藏高柳阴初密，马涉清江水未生。风掠春衫惊小冷，酒潮玉颊见微赬。残年飘泊无时了，肠断楼头画角声。
宋-陆游-《自贺》@胎发茸茸绿映巾，归耕犹是太平民。流觞内史招同社，扛鼎将军与卜邻。曾冠六鳌非俗吏，已开九秩是陈人。一杯剩约梅花醉，又见开禧第二春。
宋-陆游-《自江源过双流不宿径行之成都》@断筰飘飘挂渡头，临江立马唤渔舟。少城已破繁华梦，老境聊寻汗漫游。斜日驿门双堠立，早霜风叶一林秋。诗材满路无人取，准拟归骖到处留。
宋-陆游-《自郊外归北望谯楼》@天上何年堕翠虯，屈蟠爪尾护吾州。重门雨细旌旗湿，危堞风高鼓角遒。漠漠川云昏佛塔，涓涓野水入农畴。旷怀不耐微官缚，拟脱朝衫换钓舟。
宋-陆游-《自诘》@修行力量浅，触事常寡悰。端居本年事，奈此百忧攻。今晨默自语：世岂不汝容？漱濯临清流，啸歌荫长松。缓步有夷途，远眺多奇峰。野叟时相寻，村酒亦自醲。于道忽少进，一扫芥蔕胸。轑釜本常情，宁说饭後钟？
宋-陆游-《自嗟》@青蔬半亩老生涯，霜鬓萧萧只自嗟。勋业蹉跎空许国，文词浅俗不名家。残骸皆作麒麟楦，旧友仍非处士牙。收得平生钓竿手，长安西日更须遮。
宋-陆游-《自解》@四十头颅已可知，残年至此复何为？著书不直一杯水，看镜空添千缕丝。达宦独骄儒作戏，後生速化吏为师。有冠当挂无余说，但恨衰翁见事迟。
宋-陆游-《自近村归》@雪晴村路尚残泥，茅屋清寒正要低。野渡船虚飞鸟集，烟村路近蹇驴嘶。坚顽那复愁空橐，老健犹能伴架犁。蹴榻不僵君会否？更须百瓮享黄齑。
宋-陆游-《自儆》@牛解谨藏刀，羊亡密补牢。达人忧禄厚，奇祸出名高。所要怀全璧，宁当耻縕袍？世间俱癣疥，何事苦爬搔？
宋-陆游-《自儆》@学当尽力去浮华，从事文辞但可嗟。造道浅深看应物，修身勤惰验齐家。
宋-陆游-《自儆》@出仕每辞荣，归休但力耕。俭勤贫亦足，戒惧祸终轻。学自不欺始，智由无事行。书绅及铭座，勉勉尽吾生。
宋-陆游-《自儆》@恶石从来岂汝仇，安居无患却堪忧。不须更守庚申夜，留取三彭儆惰偷。
宋-陆游-《自儆》@经术吾家事，躬行更不疑。仁常为己任，清每畏人知。古训必三复，危途仍十思。兢兢死方已，宁论迫期颐。
宋-陆游-《自儆》@世事如云日日新，瓦盆黍酒却关身。细思只有穷居好，寄语玄翁莫逐贫。
宋-陆游-《自警》@放翁原愦愦，徂岁复駸駸。社栎终无用，秋虫漫苦吟。拍蚊违杀戒，引水动机心。老耄谁规我，忠言抵万金。
宋-陆游-《自警》@生世如梦境，淹速无定时。少壮不可恃，况汝迫耄期。五官及百骸，自揣日益衰，客来能送迎，要是强支持。百口皆新人，所至无旧知；绍兴同朝者，扫地靡复遗。虽云穷耐久，造物岂汝私？余日真几何？得酒且伸眉。
宋-陆游-《自警》@少年不自量，妄意慕管葛；晚节虽知难，犹觊终一豁。悲哉老病马，解纵谁复秣？既辞箠辔劳，始爱原野阔。饮涧啮霜菅，亦可数年活；勿复思长途，嘶鸣望天末。
宋-陆游-《自警》@人生非金石，寿夭不自知，一日复一日，亦或至耄期。方其未死间，早夜勿自欺。嗟彼陷溺者，太山起毫厘。努力戒惰偷，尧舜可庶几。我今齿发弊，强健复几时？一寸学古心，自视犹可为。鸡鸣推枕起，为善亦孳孳。天定终胜人，吾世或未衰？素业果有传，三复吾此诗。
宋-陆游-《自警》@堕发满晨梳，荒畦入晚鉏。凉生团扇厄，病退短筇疏。圣道功殊浅，尘缘习未除。青灯幸如故，勉近读残书。
宋-陆游-《自警》@乳烹佛粥遽如许，菜簇春盘行及时。草木欣欣渠得意，乾坤浩浩我何私。怀材所忌多轻用，学道当从不自欺。旦暮置规君勿怪，修身三省自先师。
宋-陆游-《自九里平水至云门陶山历龙瑞禹祠而归凡四日》@桐帽絁裘拥半酣，肩舆咿轧转城南。牛过野水将新犊，女采柔桑起稚蚕。遗老年光垂九十，故乡春事及重三。种花筑室知难办，借地犹能结草庵。
宋-陆游-《自九里平水至云门陶山历龙瑞禹祠而归凡四日》@细雨如丝映晚晖，店家小憩换征衣。春农耕罢负犁去，村社祭余怀肉归。黄犊自依残照卧，白鸥争傍小滩飞。道边旧识凋零尽，谁记辽天老令威？
宋-陆游-《自九里平水至云门陶山历龙瑞禹祠而归凡四日》@老子无心老尚狂，山程随处寄伥伥。云归岫穴初收雨，水入陂塘正下秧。野客就林煨燕笋，蚕家负笼采鸡桑。远游万里知何乐？却喜东归住故乡。
宋-陆游-《自九里平水至云门陶山历龙瑞禹祠而归凡四日》@老子山行肯遽回，直穿荦确上崔嵬。未夸脚力如平昔，且喜眉头得暂开。庙後故梁龙化去，山前遗箭鹤衔来。囊钱已尽君无笑，草草犹能把一杯。
宋-陆游-《自九里平水至云门陶山历龙瑞禹祠而归凡四日》@我来恰值暮春初，昼漏微长小雨余。苔蚀秦碑亡旧刻，龙归禹穴护遗书。燕巢已垒泥犹湿，花片虽残叶尚疏。到处不妨俱可乐，诗人为底爱吾庐？
宋-陆游-《自九里平水至云门陶山历龙瑞禹祠而归凡四日》@舆似鸡栖寄两竿，山程三月尚春寒。麦曲吐穗初成实，梅子生仁已带酸。买饭犹胜乞墦客，看耕僭学劝农官。还家莫道虚怀袖，笋蕨随宜亦满盘。
宋-陆游-《自九里平水至云门陶山历龙瑞禹祠而归凡四日》@点点桃花糁绿苔，入门倚杖意悠哉！数声茶饭斋初散，一片溪云雨欲来。老宿龙锺嗟独在，高松磊砢忆新栽。世间万事俱难料，未死重游更几回？
宋-陆游-《自九里平水至云门陶山历龙瑞禹祠而归凡四日》@我行随处叩岩扉，觅得生薪旋燎衣。道士已骖鸶鹤去，山僧初自水云归。瓮头酒压松肪熟，盘里蔬供药汞肥。老觉论心须世外，溪阴回首尚依依。
宋-陆游-《自局中归马上口占》@幼舆只合著山岩，误被恩光不盖惭。人怪衰翁烦尺一，心知造物赋朝三。飞腾岂少摩云鹘，蹙缩方同作茧蚕。安得公朝闵枯朽，早教归卧旧茆庵。
宋-陆游-《自开岁略无三日晴戏作长句》@新年暗曀觉春悭，变化相乘一瞬间。雨脚稍收初见日，风花忽起又遮山。欲行幽圃还成阻，未脱重裘自笑孱。桃李会开君勿恨，清尊且用破衰颜。
宋-陆游-《自开岁阴雨连日未止》@江云漠漠雨昏昏，归老山阴学灌园。十里羊肠仅通路，三家铛脚自成村。应时餺飥聊从俗，耐久锺馗俨在门。近县传闻颇多盗，呼儿插棘补颓垣。
宋-陆游-《自宽》@兀兀空斋静掩扉，篝炉香细著秋衣。檐头残雨晴犹滴，栏角羁云晚未归。支枕口和心共语，挑灯形与影相依。卷书未觉唐虞远，知我何妨举世稀。
宋-陆游-《自来福州诗酒殆废北归始稍稍复饮至永嘉括苍》@尊酒如江绿，春愁抵草长。但令闲一日，便拟醉千场。柳弱风禁絮，花残雨渍香。客游还役役，心赏竟茫茫。
宋-陆游-《自阆复还汉中次益昌》@北首褎斜又几程，骄云未放十分晴。马经断栈危无路，风掠枯茆飒有声。季子貂裘端已弊，吴中菰菜正堪烹。朱颜渐改功名晚，击筑悲歌一再行。
宋-陆游-《自立秋前病过白露犹未平遣怀》@门冷荒车辙，囊空别醉乡。嬾行眠亦好，倦话默何伤。野叟占幽梦，山僧送秘方。病怀虽忽忽，随事答年光。
宋-陆游-《自立秋前病过白露犹未平遣怀》@饥能坚志节，病可养精神。不动成罴卧，微劳学鸟伸。功名知幻境，忧患笑前身。药裹吾何厌，秋灯作梦新。
宋-陆游-《自励》@中年已惧小人归，况是駸駸耄及时。气惰欲归思友助，学衰不进赖儿规。无功追媿清时禄，有命何忧晚节饥。羸病今年能未死，潜心更下董生帷。
宋-陆游-《自勉》@曩岁读隐书，妄意慕陶葛，芝房及乳石，日夜躬采掇。飞举固未能，死籍或可脱。那知事大谬，发齿将秃豁。神僊岂弃汝，正坐自迂阔。余年尚努力，勿待烛见跋。
宋-陆游-《自勉》@学诗当学陶，学书当学颜；正复不能到，趣乡已可观。养气要使完，处身要使端；勿谓在屋漏，人见汝肺肝。节义实大闲，忠孝後代看。汝虽老将死，更勉未死间。
宋-陆游-《自勉》@妄出真成错，归耕惜已迟。褐温贫始觉，饭美淡方知。身外元无易，情中自有诗。穷源那得止，瞑目以为期。
宋-陆游-《自勉》@自信直如弦，残年偶得全。老犹嗤佞佛，贫亦讳言钱。旦暮勤鞭策，麈埃痛洗湔。仍须语儿子，此事要家传。
宋-陆游-《自勉》@臂弱传钞少，心烦记问衰。读书犹自力，爱日似儿时。章句分无憾，声形讲不遗。明年幸强健，闭户有余师。
宋-陆游-《自勉》@归老宁常逸，时时学荷鉏。室蜼无长物，圃尚有余蔬。壮志诚衰矣，贫居亦晏如。为农当世业，安用筑门闾。
宋-陆游-《自妙相归将至杜浦堰舟中作》@斜阳发东郭，初夜转西城。寺阁疏钟动，渔村远火明。苍茫林霭灭，扑漉水禽惊。渐喜吾庐近，遥闻过埭声。
宋-陆游-《自闵》@主人元是客，儒上却成僧。垂老贫如昔，经春醉未曾。褰衣身伛偻，顾影发鬅鬠。忽忆东冈路，扪萝试一登。
宋-陆游-《自闵》@破帽羸骖厌垢氛，挂冠归伴故溪云。年光疾病占强半，日景睡眠居七分。庐冢萧条频霣涕，交朋零落久离群。残年岂复行孤学，自闵犹尊昔所闻。
宋-陆游-《自遣》@蔬食任无鱼，山行可借驴。指挛犹把钓，眼涩未捐书。客少胜纷若，家贫亦晏如。时时顾影叹，顽似十年初。
