宋-释绍嵩-《宿天童》@太白山头月欲氏，鹊栖不稳绕枝飞。坐来客子浑忘倦，却听松声联翠微。
宋-释绍嵩-《叹命》@叹命无知已，吾徒却自宽。艰难为客惯，幽僻置身安。竟日霏微雨，空园浩荡寒。江山多胜境，到处得吟看。
宋-释绍嵩-《题白莲园亭》@塔影挂清汉，分明雨后山。云寒湖贴贴。钱样菊斑斑。有水园林活，无风溪树闲。临流兴不尽，复自笑中还。
宋-释绍嵩-《题德夫刘公江亭》@兄弟将知大自强，南山雾裹晦文章。睡轻可忍风敲竹，语妙何妨石作肠。碧瓦朱甍占肃爽，紫兰红叶共凄凉。渔舟去后天将夕，月入波心碎夜光。
宋-释绍嵩-《题海智寺壁》@步步入山门，门前众水分。上潮吞海日，古庙聚寒云。树影中流见，秋涛隔岭闻。还应觅新句，不琢自成文。
宋-释绍嵩-《题净众壶隐》@古院无僧住，含情更惘然。绿苔欺破阁，白鸟没飞烟。壶隐迟迟日，筒分细细泉。栏干聊小凭，取次缀诗篇。
宋-释绍嵩-《题林唐臣别业》@茅屋周回松竹阴，依稀气象似山林。一窗风月生涯足，相与清名映古今。
宋-释绍嵩-《题灵隐》@古刹藏幽胜，山门九里松。飞空花片片，落涧水淙淙。叶积池边路，云生户外峰。几因留我宿，吟天五更种。
宋-释绍嵩-《题刘唐臣新葺池亭》@刘郎潇洒水为居，水碧山青画不如。绿竹可供公子钓，紫鳞时掣季膺鱼。幽寻胜事鸟窥牖，闲卧临窗燕拂书。触目韶华总诗本，放怀端与世情疏。
宋-释绍嵩-《题山寺》@江上山头寺，阴阶竹扫苔，舟横渔唱晚，松暮鹤飞回。野渡花争发，春荷叶半开。嬉游不可极，留眼要重来。
宋-释绍嵩-《题诗公桥》@白云深处小桥横，流水涓涓古意生。多少升深都不见，至今留得谢公名。
宋-释绍嵩-《题印上人关外山水图》@一源淳朴异山川，一簇人家起暮烟。世乱不妨松偃蹇，客程依旧水潺湲。云横新塞遮秦甸，树荫澄江入野船。闻说函肴犹险在，为师怀想几凄然。
宋-释绍嵩-《题园庵》@地僻无宾侣，林疏露短篱。紫鳞冲晚浪，白鸟占闲地。柳地浓垂岸，桃花湿满枝。一僧年八十，邀我觅新诗。
宋-释绍嵩-《天章道中》@十里寻幽寺，江山几路分。逢人问息耗，指路上高云。极浦明残雨，寒流叠细纹。野鸦无意绪，嘹唳傍溪濆。
宋-释绍嵩-《天竺戏书》@出郭西湖近，贪看立又行。园林青气动，日夕白云生。映竹犬初吠，缘溪鹤自鸣。殷勤下天竺，泉石惬幽情。
宋-释绍嵩-《通判曾温伯生日》@玉历标人瑞，膺门鹗独先。风雷开盛旦，嵩岳降真贤。壁暗诗千首，官当岁九迁。得知眉寿永，何但八千年。
宋-释绍嵩-《通判曾温伯生日》@今代文章伯，长哦气吐虹。挥犀闻妙论，许国见深衰。美价方稀古，离骚继雅风。殷勤一双眼，看到火城红。
宋-释绍嵩-《同粲湛二上人游北山》@二子依公子，南山度北山。兴随流水远，心逐片云闲。日月浮生外，牛羊落照间。殷勤华表鹤，飞去复飞还。
宋-释绍嵩-《同周湛二上人游西湖之北山天竺晚归得十绝》@行尽孤山碧四围，春光和暖恰相宜。微风彼拂香来去，正是群芳烂熳时。
宋-释绍嵩-《同周湛二上人游西湖之北山天竺晚归得十绝》@山如浓翠拥高鬟，石壁巉然不可攀。落日凤城佳气合，幻成一岛画图间。
宋-释绍嵩-《同周湛二上人游西湖之北山天竺晚归得十绝》@和靖先生坟已荒，三春花草殿余芳。栏干倚遍斜阳晚，户牖轩窗总是香。
宋-释绍嵩-《同周湛二上人游西湖之北山天竺晚归得十绝》@山云收雨半川晴，匠出西湖作画屏。剩欲题诗写怀抱，可怜踪迹似流萍。
宋-释绍嵩-《同周湛二上人游西湖之北山天竺晚归得十绝》@湖上山林画不如，眼明喜见晓光舒。等闲稚子来横钓，一度抬竿一个鱼。
宋-释绍嵩-《同周湛二上人游西湖之北山天竺晚归得十绝》@闲来湖上立移时，独愧凭栏负碧漪。西寺木鱼东寺鼓，而今总入老夫诗。
宋-释绍嵩-《同周湛二上人游西湖之北山天竺晚归得十绝》@北山迤逦自苍然，万象鲜明禁火前。愁裹有诗人不会，栏边虢虢响流泉。
宋-释绍嵩-《同周湛二上人游西湖之北山天竺晚归得十绝》@天竺横分景色宽，园林初日破朝寒。兴阑欲下山腰去，野径萦乃路百盘。
宋-释绍嵩-《同周湛二上人游西湖之北山天竺晚归得十绝》@幽刹寻春傍翠微，幡竿残日迥依依。西湖两岸千株柳，何似先教画取归。
宋-释绍嵩-《同周湛二上人游西湖之北山天竺晚归得十绝》@好是春风湖上亭，轩空小憩俗尘清。湖山有意留侬款，杨柳飞花乱晚晴。
宋-释绍嵩-《桐庐道中》@钱塘江上到桐庐，一带溪山画不如。对景由来诗句丽，夕阳无语淡烟初。
宋-释绍嵩-《桐庐理舟》@桐庐江上晚潮生，帆挂秋风一信程。万里归船弄长笛，断肠重看白鸥盟。
宋-释绍嵩-《投宿宝觉精舍》@驿路向山郭，江蓠满意馨。远云收海雨，独树隐沙汀。桑椹累累紫，杉栽处处青。夜投宝觉寺，重上竹西亭。
宋-释绍嵩-《途次遇雨和丘德高》@白苇黄茅路四通，芙蓉憔悴菊垂丛。川原缭绕浮云外，楼阁朦胧细雨中。蔽野吞村飘不住，重山复水去无穷。丘郎蜡屐能从我，一任此身同转蓬。
宋-释绍嵩-《途次走笔送张明府之都城》@原下相逢便别离，故人特地为嗟咨。高滩落日光零乱，春水涵波绿渺瀰。四壁一身长客梦，三年两作送君诗。紫垣名士推扬切，会向天庭振羽仪。
宋-释绍嵩-《晚泊丫头岩》@旅泊依村树，高吟似得邻。斜风吹败叶，落日照行尘。扰扰成何事，飘飘任此身。客心君莫问，赢得鬓如银。
宋-释绍嵩-《西湖晚步偶成呈曾君举司户》@山引千岩翠作堆，锺鸣楼阁晚云开。鱼吹鉴面晕痕蹙，人过桥心倒影来。要听剧谈飞木屑，便期携手上春台。世间刚有东流水，一洗从前猿鹤哀。
宋-释绍嵩-《西湖晚泛》@苏堤一带柳阴长，柳长西风特地狂。晚泊孤舟古祠下，自弹别鹤送斜阳。
宋-释绍嵩-《溪上》@弄水春溪上，溪寒晚日红。舟行明鉴裹，鸟度醉吟中。远岫千重耸，轻艘万派通。桃源在何处，笑语隔幽丛。
宋-释绍嵩-《戏笔》@地僻人稀到，东郊自养蒙。山遥天接树，夜静竹藏风。岸柳含烟翠，江松脱晚红。诗应是游戏，吟啸不须工。
宋-释绍嵩-《仙嵓江口》@淅淅寒流涨浅沙，小桥通去路横斜。因寻野渡逢渔舍，夹路松开黄玉花。
宋-释绍嵩-《萧山口占》@水鸟迎秋舫，红轮映曙霞。冥冥小江树，淡淡满枝花。碧草望中去，青山郭外斜。天涯重回首，回首重伤嗟。
宋-释绍嵩-《小憩东岳行宫戏题》@树色遥藏店，春风入鼓鼙。行宫花漠漠，孤屿草萋萋。白鸟飞还立，黄莺歇又啼。诗成那用好，到处好诗题。
宋-释绍嵩-《小院》@小院无人夜，楼高月迥明。偈吟诸祖意，茶试老僧铛。门掩园林僻，窗虚笔砚轻。殷勤供一笑，一笑可怜生。
宋-释绍嵩-《写怀》@养拙甘沉默，萧条古寺间。中心无所愧，在世有余闲。梦钓鸥边雪，锺鸣枕上山。徘徊幽兴熟，何处不开颜。
宋-释绍嵩-《写怀奇湛上人》@吾事只如此，奔忙自作痴。买山犹未得，吊古却成悲。老去慵趋世，愁来独赋诗。浮生同是客，谁复问栖迟。
宋-释绍嵩-《写怀奇湛上人》@寂寂相思际，遥焚一炷香。雁飞云杳杳，笛引泪浪浪。明代谁招隐，穷游我自忙。他时解颜笑，宁免鬓毛苍。
宋-释绍嵩-《雪后复雨过西湖》@触目成幽兴，诗今十数篇。风倾竹上雪，鸟度水中天。急雨涔涔日，迎人小小船。更逢清管发，声到客愁边。
宋-释绍嵩-《雪中舟泊五夫》@天遣今年到五夫，琼田千里玉平铺。波中船舫来还去，载取烟云作画图。
宋-释绍嵩-《寻访广福》@旧邑浮航外，青山千万重。访僧舟北渡，归寺海西峰。薄薄云收日，微微雨洒松。可堪添客恨，闻打暮天锺。
宋-释绍嵩-《言命》@宇宙双蓬鬓，升沉尽听他。僧居随处好，身事逐年多。异国逢佳节，流光等逝波。无谋长委命，言命欲如何。
宋-释绍嵩-《野步》@野步随吾意，无劳问是非。风莺移树啭，江燕引鹐飞。一径入寒竹，千峰驻晚晖。幽怀在天末，何在更忘机。
宋-释绍嵩-《野眺》@道是东风不世情，树头吹得叶冥冥。凭栏一笑斜阳裹，贪看春山如许青。
宋-释绍嵩-《野眺》@柳绕平湖绿映堤，堤边柳色更相宜。风来众绿一时动，不为愁人住少时。
宋-释绍嵩-《野眺有感》@流落复蹉跎，生崖总几何。羁游故交少，归思夜深多。纵目怀青岛，遥天浸白波。谁令贪眺睡，到处被诗磨。
宋-释绍嵩-《夜泛有怀》@独自上孤舟，通宵浪打头。天风随断柳，江月值新秋。忽忽忘年老，忙忙泛夕流。此生成底事，谁不遗吾休。
宋-释绍嵩-《夜题》@满庭松桂雨余天，病眼开时月正圆。罗列众星依木末，安排流水落檐前。倚松长啸宜疏拙，随处何妨且信缘。白发青灯两无语，瓣香深炷夜堂禅。
宋-释绍嵩-《夜闻杜鹃》@竹坞无尘水槛清，一更更尽到三更。杜鹃不管人残梦，雨外飞来头上声。
宋-释绍嵩-《贻康兼善》@遍绕篱边日渐斜，尽无鸡犬有鸣鸦。风凋古木秋阴薄，烟琐西山暝色赊。题柱未期归蜀国，系船长得傍芦花。云林好处欲留脚，要趁新诗挽物华。
宋-释绍嵩-《忆游天衣》@寺忆新游处，江村日暮时。溪长石磊磊，天远草离离。塔院关松雪，山泉满路岐。那知岩下树，一一入吾诗。
宋-释绍嵩-《咏道中所见》@倚杖寒山暮，高杉韵细飔。归舟藏别蒲，落日映荒陂。碧涧流红叶，黄猿领白儿。石桥南畔路，岑渚复幽奇。
宋-释绍嵩-《咏梅五十首呈史尚书》@暖律还吹岭上梅，数枝先发日徘徊。苔封曲径无人到，付与春风自在开。
宋-释绍嵩-《咏梅五十首呈史尚书》@白玉花头碧玉枝，茅檐竹坞两幽奇。从今日日须来看，看尽将开欲落时。
宋-释绍嵩-《咏梅五十首呈史尚书》@手种疏梅已发妍，今年春色胜常年。一枝清峭临荒岸，输与渔人系钓船。
宋-释绍嵩-《咏梅五十首呈史尚书》@绕树寻花得得来，摩挲苍石更徘徊。题诗未有惊人句，谩想华光写照才。
宋-释绍嵩-《咏梅五十首呈史尚书》@月榭风亭绕曲池，野梅千树压疏篱。暗香别有关情处，独倚栏干默自知。
宋-释绍嵩-《咏梅五十首呈史尚书》@竹外孤村坐见梅，直疑冰玉作根荄。青鞋自笑无羁束，不记登临日几回。
宋-释绍嵩-《咏梅五十首呈史尚书》@曳履来登千仞峰，路分溪石夹烟丛。晚香消歇无寻处，尽在疏枝冷蕊中。
宋-释绍嵩-《咏梅五十首呈史尚书》@水际空明月正圆，看花候月思依然。暗香疏影浑无赖，绰约冰姿绝可怜。
宋-释绍嵩-《咏梅五十首呈史尚书》@洞水悲鸣无歇时，人稀景静雪消迟。东风信有芳菲意，昨日梅花开一枝。
宋-释绍嵩-《咏梅五十首呈史尚书》@古寺高楼暮倚栏，小梅零落雪欺残。一枝带雨墙头出，乞与时人画裹看。
宋-释绍嵩-《咏梅五十首呈史尚书》@即看青女夜飞霜，借与南枝作淡妆。露重冰清风日暖，人间一味有真香。
宋-释绍嵩-《咏梅五十首呈史尚书》@再见山城石井边，幽姿高韵独翛然。要知不被梅花笑，更把前题改数联。
宋-释绍嵩-《咏梅五十首呈史尚书》@小寺鸦鸣日行时，无人同趣独支颐。殷勤为注铜瓶水，只篸横斜一两枝。
宋-释绍嵩-《咏梅五十首呈史尚书》@积翠千层一径开，篮舆歇处见株梅。为君绕树须千匝，漫使诗肠日九回。
宋-释绍嵩-《咏梅五十首呈史尚书》@露裛幽花冷自香，此花尽更有商量。肌肤冰雪薰沉水，疏影寒光照野塘。
宋-释绍嵩-《咏梅五十首呈史尚书》@玉树交横雪后天，新诗吟得百余篇。邮筒不住如飞翼，送与襄阳孟浩然。
宋-释绍嵩-《咏梅五十首呈史尚书》@露冷霜乾玉骨寒，异香盈鼻酷如兰。清癯偶入骚人眼，往往开窗尽日看。
宋-释绍嵩-《咏梅五十首呈史尚书》@篱落寒梅三两枝，水沉为骨玉为肌。悬知此去长闲暇，看尽东风烂熳时。
宋-释绍嵩-《咏梅五十首呈史尚书》@镂冰叠雪斗轻盈，碧瓦朱栏相照明。想得彭园富春色，数枝春色岂无情。
宋-释绍嵩-《咏梅五十首呈史尚书》@夜起荆扉趁暗香，林间梅下卜斋房。寒窗安着清相向，清杀东坡锦绣肠。
宋-释绍嵩-《咏梅五十首呈史尚书》@官梅一树小池头，绕着瑶芳看不休。为语邻舟莫吹笛，冰肌香骨未禁愁。
宋-释绍嵩-《咏梅五十首呈史尚书》@梅萼才开已乱飞，清香时被好风吹。苦无疏影横斜句，空作主人惆怅诗。
宋-释绍嵩-《咏梅五十首呈史尚书》@岁寒群物惨无光，只有江梅独自芳。倒拄乌藤乘逸兴，倚栏看处自商量。
宋-释绍嵩-《咏梅五十首呈史尚书》@一树寒梅白玉条，傍岩隈石韵萧萧。诗孱无奈陈桥月，月照清香太易消。
宋-释绍嵩-《咏梅五十首呈史尚书》@舍南舍北雪犹存，诚对东风问小园。一夜小园开似雪，暗香浮动月黄昏。
宋-释绍嵩-《咏梅五十首呈史尚书》@衰草连天惨淡黄，梅兼白雪一时芳。谁知老子懒成癖，花落花开已两忘。
宋-释绍嵩-《咏梅五十首呈史尚书》@梅花两树照春阴，花径吹香可细寻。疏影横斜水清浅，平生和靖最知音。
宋-释绍嵩-《咏梅五十首呈史尚书》@粲粲江南万玉妃，随宜领览到斜晖。一枝缟色分明好，自是行人折赠稀。
宋-释绍嵩-《咏梅五十首呈史尚书》@乱点琼葩艳艳明，半粘残雪不胜清。春风十里梅花路，拄杖寻诗独自行。
宋-释绍嵩-《咏梅五十首呈史尚书》@叶气先传五岭梅，新冰削玉辟风开。花前独立无人会，一片异香天上来。
宋-释绍嵩-《咏梅五十首呈史尚书》@隔水深深几树芳，巧如施粉妒何郎。好风领略知人意，时去时来管送香。
宋-释绍嵩-《咏梅五十首呈史尚书》@湖边春色十分深，恨满枝枝被雨淋。羌笛一声何处曲，等闲惊起故园心。
宋-释绍嵩-《咏梅五十首呈史尚书》@竹裹梅花映白头，梅花欲动忆吾州。只今且为梅花醉，试问梅花可忍不。
宋-释绍嵩-《咏梅五十首呈史尚书》@傲雪凌风太瘦生，静中无色自娉婷。何妨回施老摩诘，画我江行作小屏。
宋-释绍嵩-《咏梅五十首呈史尚书》@洛阳三十六峰西，曾为梅花醉似泥。今日偶题题似着，屋檐斜入一枝低。
宋-释绍嵩-《咏梅五十首呈史尚书》@岸木萧疏野望宽，小楼西角剩凭栏。江边一树垂垂发，留与纷纷雪裹看。
宋-释绍嵩-《咏梅五十首呈史尚书》@风饕雪虐长精神，冷叶疏花次第匀。今日含毫与题品，更无篇什写清新。
宋-释绍嵩-《咏梅五十首呈史尚书》@梅出稽山世少双，月中疏影暗中香。梦回仿佛三更后，卧见琼枝低压墙。
宋-释绍嵩-《咏梅五十首呈史尚书》@小瓶春色一枝斜，天下无双独此花。冰玉精神霜雪操，寂寥相对是仙家。
宋-释绍嵩-《咏梅五十首呈史尚书》@一径萧萧松影低，寻花觅路忽成迷。诗材虽乏三千首，闻见随时入品题。
宋-释绍嵩-《咏梅五十首呈史尚书》@风静寒塘花正开，直须冰雪作梯媒。时平不怕山荒寂，霜晓无人我独来。
宋-释绍嵩-《咏梅五十首呈史尚书》@定回犹觉幻身轻，更著梅花巧尽情。月上栏干照孤影，一枝斜映小窗明。
宋-释绍嵩-《咏梅五十首呈史尚书》@瘦倚疏篁半出墙，天教春信到寒乡。老人终岁闭门坐，月下风前自在香。
宋-释绍嵩-《咏梅五十首呈史尚书》@不随桃李待春回，不待商量细细开。要识此花奇绝处，月明溪影乱毡毸。
宋-释绍嵩-《咏梅五十首呈史尚书》@岸树低欹一雪余，此花风韵更清姝。江亭独倚栏干处，日影描窗人画图。
宋-释绍嵩-《咏梅五十首呈史尚书》@郊原空阔净无尘，且放千林自在春。借问梅花何处落，翠苔苍藓石磷磷。
宋-释绍嵩-《咏梅五十首呈史尚书》@依赖春风压众芳，枝枝灼灼烂生光。向来子美知如此，可是无心赋海棠。
宋-释绍嵩-《咏梅五十首呈史尚书》@春风并力着寒梅，一半先开笑未开。我亦悠然动清兴，欲题凡韵辄徘徊。
宋-释绍嵩-《咏梅五十首呈史尚书》@木落霜空眼底宽，一枝相映竹丛寒。不须更觅吴州画，镜裹云山且共看。
宋-释绍嵩-《咏梅五十首呈史尚书》@独吟高阁对官梅，春色先从笔底回。诗到扬州定清绝，不才羞作等闲来。
宋-释绍嵩-《游古寺次朋上人韵》@黄叶前朝寺，携朋上故基。近山烟外远，芳草露中衰。碛碛风吹面，霏霏雨散池。旅情何许是，排闷强裁诗。
宋-释绍嵩-《游光严精舍》@酷爱山兼水，山重水又回。树围平野合，花逼艳阳开。习习和风至，冥冥细雨来。将行谁请住，留步小庭隈。
宋-释绍嵩-《游何山》@绿草闲深院，繁花的的开。卷帘当白昼，辞洞恋青苔。燕掠平芜去，人从瀑布来。林间清话久，杜宇一声催。
宋-释绍嵩-《游吉祥登棘庵别业》@屋在瀑泉西，看来眼转迷。松风清飒飒，秋日正凄凄。海鸟和涛望，山鼯隔水啼。何须更飞锡，祗此是曹溪。
宋-释绍嵩-《游清老别业》@别业青山郭，人烟远更微。湿花随水泛，长瀑倚空飞。开箧收诗卷，凭轩对竹扉。淹留更一醉，应在醉中归。
宋-释绍嵩-《游双径》@宝刹触南箕，登临独立时。江山如有味，花柳更无私。已病身犹健，言归心尚迟。片云头上黑，真个解催诗。
宋-释绍嵩-《游天竺》@天竺秋重入，翛然适此心。路寻流水远，门闭野云深。澹泞生真趣，幽闲且自任。残阳应更好，蝉合伴清吟。
宋-释绍嵩-《游西湖》@西湖招提三百六，佳处如春有眉目。一番雨过吞青空，万顷无波鸭头绿。望湖楼阁独自登，烟霏向背攒寒玉。想见襄阳孟浩然，此中有句不容续。道人长坐西山河，骨清气明韵出俗。久居京阙厌尘土，一夕归心俊如鹄。明窗为君研破砚，落笔转头风雨速。龙山深处如定居，就彼结邻容我卜。
宋-释绍嵩-《游西崦》@小隐寄幽谷，登临翠色中。乱云低薄暮，片水静涵空。往往游西崦，依依向北风。清猿不可听，幽思更无穷。
宋-释绍嵩-《游信州仙岩》@仙境闲寻采药翁，笋舆乘兴得蒿蓬。山锺夜度空江水，窗户凉生薜荔风。断臂青猿啼玉笥，斜行白鸟入遥空。舍面有竹堪书字，借笔题诗却未工。
宋-释绍嵩-《游雪窦遣兴》@此地人来少，凭栏兴莫穷。云萝难透日，乔木易高风。书满闲窗下，云生闭目中。焚香赋诗罢，顿怀众缘空。
宋-释绍嵩-《游张园观海裳戏作》@春色都将付海裳，群仙会处锦屏张。约斋妙出春风手，子美无情为发扬。
宋-释绍嵩-《有感》@志业不得力，寂寥常掩关。交疏贫病裹，老疾去留间。涉世心犹壮，经秋鬓自斑。平生怀古意，欲语泪先潸。
宋-释绍嵩-《有怀》@月淡犹明树，岩幽锺磬微。露滋三径草，寒入五更衣。栖托情何限，峥嵘岁且归。漱流今已矣，无限故山薇。
宋-释绍嵩-《与保宁四堂同客三塔因有感而作》@漫浪真堪老，君应与我同。旅怀斜日后，闲步淡烟中。有分长为客，无劳问转蓬。不妨留滞好，悟取本来空。
宋-释绍嵩-《雨罢》@雨罢春光润，云随落日移。莺花愁不觉，世路老方知。苔遍安禅石，根侵洗砚池。晚来风月好，倚杖独题诗。
宋-释绍嵩-《雨后登吸江亭》@吸江亭下雨初晴，中有樵夫跣足行。时作微吟清彻骨，兹游无乃太清生。
宋-释绍嵩-《寓笔》@幽径草初青，无人知地名。征鞍千里远，倚杖一江横。云重欲为雨，风和拗得晴。家家好春色，春色遍空明。
宋-释绍嵩-《寓册寺戏成》@寺在猿啼外，都无俗到来。岸花开且落，水鸟去仍乃。果落方知熟，诗成未费才。逍遥此中意，老子兴悠哉。
宋-释绍嵩-《寓龙峰遣兴》@可要栖身向薜萝，闲门空掩半庭莎。天寒日暮游人少，花落僧禅覆地多。六尺屏风遮宴坐，数椽月屋爱岩阿。我今客气浑消尽，无奈千茎鬓雪何。
宋-释绍嵩-《越上即事》@禹穴生云朝暮奇，青山断处夕阳垂。莺声政好还飞去，独倚枯筇无限时。
宋-释绍嵩-《再代和通字韵》@驿路穿林断复通，客程蛇绕乱山中。三杯软饱千林暝，万事从来一笑空。珍重故人相问意，自怜羁客尚飘蓬。江湖易有淹留兴，已许沧浪伴钓翁。
宋-释绍嵩-《再登蓬莱阁》@不到蓬莱又几时，且搘筇杖看云移。等闲遇事成歌咏，人道新诗胜旧诗。
宋-释绍嵩-《再登蓬莱阁》@野水弥漫绿涨川，乱云如兽出山前。天生一本徐熙画，全是蓬莱十月天。
宋-释绍嵩-《再游道场》@万仞峰头古道场，重来败叶带飞霜。感时偏动骚人兴，橘柚园篱近半黄。
宋-释绍嵩-《赠别法仪》@四海欲行遍，心猿日渐驯。贫高一生行，衣故十年尘。如我如君者，无名无利身。殷勤讶此别，忍泪已沾巾。
宋-释绍嵩-《赠别显上人》@两浙寻山遍，依稀三十秋。征尘添老色，藜杖赋归休。落叶随杯渡，残虹带夕收。不知从此去，能寄短书不。
宋-释绍嵩-《赠别性老》@此老殊清健，情忘发兴奇。异方惊会面，孤屿共题诗。聚散千江月，参差万里期。相看作离别，特地泪双垂。
宋-释绍嵩-《赠别张西叔之丰城》@有客功名累，萧萧逐转蓬。丰城千里外，茅屋万山中。杨柳萦桥绿，秋梨绕地红。登临虽未并，谈笑会当同。
宋-释绍嵩-《赠何知录》@青云直上路初通，白凤新词入圣聪。抵掌剧谈吾浪语，连城增价子何穷。共登小阁春风裹，又解征帆落照中。此去优游益吟咏，公余无惜寄诗筒。
宋-释绍嵩-《赠黄元吉》@此客非常客，搜诗病入神。锦囊称具眼，文学老於身。机息知名误，家因守道贫。仍闻猿与鹤，与尔转相关。
宋-释绍嵩-《赠郎德父》@衣弊履穿不讳穷，篱门和竹夹西东。闲栖已合称高士，发兴真成继庾公。人世鹤归双鬓上，丹霄路在五言中。却须袖取经纶手，深入芦花作钓翁。
宋-释绍嵩-《赠李先辈》@饥食松花渴饮泉，寂寥芳草茂芊芊。岩边石室低临水，窟裹阴云不上天。难与英雄论教化，等将身世付罤{上四下全}。无由住得吟相伴，目送归鸿篱下眠。
宋-释绍嵩-《赠刘信之》@四海刘居士，诗书论议深。苦吟天与性，醉卧月空沉。囊有壶公药，身无戚里心。高怀不我弃，他日重来寻。
宋-释绍嵩-《赠闻人必大》@未遂青云一挂科，科名成后竟如何。贫颖陋巷春偏少，学办痴龙艺最多。剩把文章鸣圣代，却思猿鸟共烟萝。高吟大醉三千首，他日阳春白雪歌。
宋-释绍嵩-《赠闻人必大》@长日林皋独醉吟，久贫如得顾家金。属文想见翻新样，执卷犹闻惜寸阴。世上纷纷蛮与触，胸中历历古兼今。有时出纵风烟步，多谢携筇数访寻。
宋-释绍嵩-《赠张炳》@怪服先生众骇闻，卖刀买犊便耕耘。棋功过却杨玄宝，赋咏思齐郑广文。直为篇章非动众，忽携书剑远辞群。行行快趁风烟阔，得句不妨时策勋。
宋-释绍嵩-《丈亭登舟有感》@未厌长为客，孤舟趁夜行。不唯山水乐，颇觉梦魂清。风缓帆舒卷，云行月送迎。劳生谁独免，空复叹劳生。
宋-释绍嵩-《振策》@振策出游眺，清吟竹景东。石门千仞断，秀水一篙通。郡阁烟光裹，人家秋色中。乌衣多胜概，老了奈途穷。
宋-释绍嵩-《知府黄寺簿生日》@绿杨红杏满城春，杂树含芳让锦茵。天为吾皇宗杜计，老君亲送石麒麟。
宋-释绍嵩-《知府黄寺簿生日》@春来何事谪蓬瀛，自是山河应数生。尚父年龄子仪考，请君从此振朝缨。
宋-释绍嵩-《知府黄寺簿生日》@文章士海已多传，供奉班中须此贤。美化事多难讽诵，自宜松鹤伴长年。
宋-释绍嵩-《知府黄寺簿生日》@器度风标合出尘，高贤应总贵全真。野僧何以伸谣咏，鹤算三千别有春。
宋-释绍嵩-《知府黄寺簿生日》@邦伯由来有令名，修持清夺振佳声。至尊仄席思耆旧，即看徵黄侍紫清。
宋-释绍嵩-《知府黄寺簿生日》@笔端风雨发天悭，应有清名动九关。正直早年闻苦节，只今文翰许谁攀。
宋-释绍嵩-《知府黄寺簿生日》@惠爱如春威似霜，家传活国有良方。平章风物诗无敌，玉唾银钩十万行。
宋-释绍嵩-《知府黄寺簿生日》@从容此日见清规，玉佩琼琚杜拾遗。携李转闻风教好，苍生从此得伸眉。
宋-释绍嵩-《知府黄寺簿生日》@文星渐见射台星，仙籍高标第一名。为语邦人休眷恋，北门卧护要耆英。
宋-释绍嵩-《知府黄寺簿生日》@自笑无机触事真，衰迟犹许望光尘。此邦若有诛茆地，乞借风波起涸鳞。
宋-释绍嵩-《至保福精舍》@山水寻吴越，搜奇事转新。松风知近寺，樯燕语留人。雨过闲田地，云饶落日春。登临独无语，泉石自相亲。
宋-释绍嵩-《至禅居》@得路到深寺，溪流镜样清。微芳缘岸落，荒竹过墙生。烘日浅深色，寒鸦断续声。我来无旧识，素抱与谁倾。
宋-释绍嵩-《至昌国》@浪迹悠然到海乡，人烟物景共苍苍。孤猿更发秋风裹，赖有从前石作肠。
宋-释绍嵩-《至钱君瑞壶天因题云》@林下中餐后，登临思渺然。扪萝循鸟道，着屐到壶天。要地无闲日，新晴有乱蝉。主人贪贵达，灯火照青编。
宋-释绍嵩-《重经故人旧居》@五字研成举世传，醉吟朝夕在樊川。江南海北三千里，雨散云飞二十年。壁上尘黏蒲叶扇，镜中人入洞庭烟。倦游客子心无际，遐想星轺思惘然。
宋-释绍嵩-《舟泊严滩》@万里春流绕钓矶，扁舟系柳向朱扉。悠然到此忘情处，默默无言对落晖。
宋-释绍嵩-《舟发清江》@稳泛一船东，生涯真转蓬。烟浮平野碧，波软夕阳红。蒲树家家异，风光处处同。回看苍木杪，眼界入云中。
宋-释绍嵩-《舟中口号》@阖皁风烟外，残蝉送客愁。云连平地起，水带断槎流。树隐重重竹，江呈岸岸秋。晚来供望眼，微径杂归牛。
宋-释绍嵩-《舟中书事》@南昌城郭枕江烟，一苇鸣榔下渺然。惊起暮天沙上雁，背人飞过北山前。
宋-释绍嵩-《舟中戏书》@乔木荒城古渡头，鸟啼花落水空流。从吾所好烟波上，祗在船中老便休。
宋-释绍嵩-《舟中戏书》@芳草青青古渡头，扁舟几日为诗留。心闲对境浑无竞，寂寂长江万里流。
宋-释绍嵩-《舟中戏书》@十二峰前且系船，眼中百里旧山川。遥知此夕多情思，江月随人处处圆。
宋-释绍嵩-《舟中值雨》@客路雨连日，吾生良可嗟。萧萧打蓬急，脉脉受风斜。野望迷青草，江声走白沙。今宵何处宿，欹枕听鸣蛙。
宋-释绍嵩-《自笑》@自笑从来癖，平生断在诗。凫鷖共容与，魂梦亦清奇。古调俗不乐，衰容镜每知。机心吾岂有，休把运行推。
宋-释绍嵩-《走笔酬黎德夫》@索寞门长掩，图书是旧贫。无因从发药，有命懒谋身。寥落悲前事，英雄叹后尘。裁诗托幽思，幽思忽相亲。
宋-释绍嵩-《走笔代颜西叔次途中即事之什》@逦迤前冈压后冈，鸟鸣山馆客思乡。孤村树色昏残雨，满耳蛙声正夕阳。对酒已成千里客，怀人空结九回肠。平生忧患谙偿遍，乃避红尘是所长。
宋-释绍嵩-《坐夏净慈戏书解嘲》@南屏寄傲且今年，况复相羊得自便。天下无人闲似我，闲中方寸阔於天。
宋-释绍昙-《矮道者》@身如椰子口宏开，看尽诸方鬼戏来。放一头低人不识，疏山师叔是同胎。
宋-释绍昙-《爱山》@酷将嗜好片闲心，散作千岩万壑春。拚得一生看不足，险崖句里要翻身。
宋-释绍昙-《安兄号不动求语》@万牛挽不回，轮槌击不破。者样顽石头，世间无两个。
宋-释绍昙-《拗云》@出头天外便纵横，谁信心无心个样生。捩调不从龙驾御，要渠西去却东行。
宋-释绍昙-《跋北磵和尚自赞灵照颂》@丹霞庞老总妖人，不减狞争蛊毒神。灵照专行禁邪法，相逢便援鬼头巾。
宋-释绍昙-《跋禅会图》@禅既强名，会亦妄立。一火无知，打棚杂剧。百样乔妆诳世人，千般怪语瞒天日。若是本色行家，不打这般鼓笛。画影图形转弗堪，丛林千古成狼籍。不狼籍，留与仁禅遮破壁。
宋-释绍昙-《跋永明惟心诀》@心已强名，诀从何来。永明剜肉作疮，何山隔壁猜谜。急急将来付丙丁，大丈夫儿休拟议。如拟议，三级浪高鱼化龙，痴人犹戽夜塘水。
宋-释绍昙-《板黄》@良工采得木千章，如析旃檀片片香。黄面瞿昙承盖覆，抛砖打瓦又何妨。
宋-释绍昙-《宝公赞》@折杖头，闲骨董。惑梁王，少卖弄。鹰巢不至生鸾凤。
宋-释绍昙-《北山》@占断幽都立孤危，周遭密布险崖机。翻身斗里深藏稳，斫额人多到顶稀。
宋-释绍昙-《焙经》@老胡监本诳人天，开口无非吐黑烟。五热炙身甘自受，要翻元款待驴年。
宋-释绍昙-《别山和尚赞》@严冷面皮，软顽肠肚。对同参唱菩萨蛮，与行家说无义语。纵苍鹰搏物机，闢狮子翻身路。医衲僧病下天王补心圆，移睹史宫换长庚大火聚。虽潜行密用处鹘眼迷踪，点捡将来也是果州饭布。
宋-释绍昙-《别源》@不续曹溪正脉，支分一派朝宗。弘满清凉窟宅，春雷变化鱼龙。
宋-释绍昙-《布袋浴江图赞》@柳烟羃浪粼粼，脱体无依尚染尘。辊得通身是泥水，小儿戏剧诳谁人。
宋-释绍昙-《布袋浴江图赞》@无端平地鼓波澜，揭露娘生赤肉团。瞒得娇拟儿女子，溪头杨柳树难瞒。
宋-释绍昙-《布袋赞》@破布囊，无一窖。靠著便憨眠，全不知天晓。若言弥勒分身，你且莫来謼我。
宋-释绍昙-《布袋赞》@楖栗横肩拖布袋，回头转脑小儿嬉。休言兜率宫中事，已被渠侬捉败伊。
宋-释绍昙-《布袋赞》@握藤枝，转脑加头。使些奉化。
宋-释绍昙-《布袋赞》@驮布袋，握藤枝。一肚皮恶毒，好使你门知。转脑回头望阿谁，髯公知此意，冷笑贼风吹。
宋-释绍昙-《布袋赞》@靠布袋坐，听岩瀑笑。手把轮珠，数个什么。内院抛离岁月深，哑，忘却来时道。
宋-释绍昙-《布袋赞》@内院不肯安店，长汀分甘落泊。拄杖不解拈提，布袋徒然倚托。肚中计较百般，要睡何曾睡著。睡得著，铁奉化人须软脚。
宋-释绍昙-《布袋赞》@驮布袋，放痴憨。回头一笑，捏怪千般。走遍长汀人不识，诳言弥勒示人间。
宋-释绍昙-《布袋赞》@自布囊，有甚底。才倚靠，便瞌睡。不知何日下生，屈数尚余一指。浣盆浣盆，我识得你。
宋-释绍昙-《布袋赞》@驮布袋，笑訚訚，智无一两，肉重千斤，转脑回头等个人。率陀归路过错，满面是埃尘。
宋-释绍昙-《布袋赞》@紧捉布袋头，片时放不下。用尽恶机关，难瞒铁奉化。重重败缺几曾知，犹自回头望阿谁。
宋-释绍昙-《布袋赞》@赤脚走红尘，道是真弥勒。买弄自皮囊，大地无人识。无人识，急急回头，已迟八刻。
宋-释绍昙-《布袋赞》@杖挑布袋，冷嘲热讽笑訚訚。肚皮无窖，眼里无筋，走长汀等个人。败阙了也，贼精贼精。
宋-释绍昙-《布袋赞》@横挑布袋压乌藤，笑里藏刀极可憎。铁奉化人浑是铁，如何容得这般僧。
宋-释绍昙-《布袋赞》@布袋肩参冷笑时，肚肠恶毒是人知。重重败缺难遮掩，犹自回头望阿谁。
宋-释绍昙-《采蕨》@拨云寻蕨到层峰，荆棘林中有路通。拈起一拳全杀活，漏篮无底贮春风。
宋-释绍昙-《曹溪六祖大师赞》@辛州颺下两肩樵，又被黄梅石坠腰。虽得栽松衣钵在，暗思追逐几魂销。
宋-释绍昙-《草衣文殊赞》@被发袒肩，全身入草。是真文殊，何须恁麽。手里底拈不出，觑不破。七佛之师，败缺不少。
宋-释绍昙-《禅房十事·钵盂》@做处全无渗漏，用时开口向天。尽大地人饫饱，只图个不知恩。
宋-释绍昙-《禅房十事·禅板》@要成片段工夫，须是全身倚靠。虽然只见一边，未许睦州担荷。
宋-释绍昙-《禅房十事·拂子》@才得柄霸入手，便要呵佛骂祖。还他本色真棕，不比寻常谈尘。
宋-释绍昙-《禅房十事·戒力》@恶钳鎚下番身，未必锋芒发露。不惟斩得猫儿，也解煞佛煞祖。
宋-释绍昙-《禅房十事·蒲龛》@百匝千重包裹，未免黑山里坐。古今多少生盲，引得全身入草。
宋-释绍昙-《禅房十事·蒲团》@百草头边荐得，何妨打块成团。直下千差坐断，无心犹隔重关。
宋-释绍昙-《禅房十事·香印》@要识分明古篆，一槌打得完全。烧炷旃檀牛粪，衲僧鼻孔楔穿。
宋-释绍昙-《禅房十事·癢和子》@既就良工雕琢，何妨出手扶持。抓著衲僧痒处，赏伊一枚荔枝。
宋-释绍昙-《禅房十事·纸被》@通身不挂寸丝，单明一色边事。要知结角罗纹，径问床分枕子。
宋-释绍昙-《禅房十事·拄杖》@格外丛林选出，生缘不在天台。虽然乌律卒地，力扶多少人来。
宋-释绍昙-《昌侍者求斯道》@一念平常裂万差，觉斯民处贵无邪。古今错透长安路，狼藉春风一径花。
宋-释绍昙-《朝阳穿破衲赞》@死铁针，无鼻窍。眼昏花，穿不过。穿得过，云拥禅衣，风生木杪。
宋-释绍昙-《朝阳穿破衲赞》@断线无蹊，折针缺鼻。提得完全，金乌西坠。
宋-释绍昙-《朝阳赞》@破襕衫，闲拦擞。穴鼻针，穿不透。穿得透，日出扶桑，朝朝如旧。无丝线，拽不断。尽力提撕，日势稍晚，驴年成片段。
宋-释绍昙-《朝阳赞》@拶得当阳线路通，大千捏聚一针锋。不堪提掇堪提掇，破绽全无始见功。
宋-释绍昙-《痴绝和尚赞》@淳乎淳，没机心。撮茎草作翳晴药，锻黄丹成红指金。发汾阳怒骂伤人语恶，中曹源蛊毒刻骨冤深。扫狐兔露苍鹰牙爪，咬猪狗添老虎精神。是师真，非师真。僧繇描不得，阁笔几沉吟。
宋-释绍昙-《出山相赞》@六年雪冻不死，见明星便说悟。走出山来一窖无，被人唤作赤须胡。
宋-释绍昙-《出山相赞》@半夜逾城，六年栖雪。饿得眼花，冻得骨折。死伎穷时走出山，儿孙开眼被渠瞒。
宋-释绍昙-《船子赞》@心含恶毒气炎炎，倒捉粗桡管甚天。打得夹山撺入水，趁无入见急翻船。
宋-释绍昙-《船子赞》@千钧重寄一丝轮，三寸离钩抑逼人。莫道踏翻船便了，夹山未必是金鳞。
宋-释绍昙-《慈林讲师顶相》@气宇兮春温，风标兮凛然。律虎出林兮，裂破开遮持犯。经龙搅海兮探穷顿渐偏圆。句法清新兮，吟彻山庄梅竹。胸襟妙蕴兮，包罗丘壑风烟。友缙绅兮，非权门炙手。荷佛法兮，思重负赪肩。煨芋香兮，无心收涕。卧云深兮，岂意朝天。邈真容兮，明镜绘像。付箕裘兮，神珠藏渊。夫是之谓慈林克家之子，真鸾胶而续弦者也。
宋-释绍昙-《从禅人》@临济阴凉树已枯片无霜叶拥禅趺。儿孙不解浇培得，翫作山门境致图。
宋-释绍昙-《达磨渡江赞》@圣谛义中犹不识，透清波路想应难。九年鬼窟深藏拙，却被神光冷眼看。
宋-释绍昙-《达磨赞》@殚千金产学屠龙，袖隐吹毛不露锋。洎见真龙元不识，郎忙航苇去无踪。
宋-释绍昙-《达磨赞》@远离竺国见梁王，五鬼临身讨苦噇。面面相看言不识，秋风一苇急横江。
宋-释绍昙-《达磨赞》@一苇横江，九年面壁。直指单传，人信不及。面对梁王言不识，咦，泥团乱抛掷。
宋-释绍昙-《达磨赞》@远泛鲸波入大唐，廓然无圣触梁王。九年冷坐精灵窟，怕见嵩山下雪霜。
宋-释绍昙-《达磨赞》@竺乾窃虱屠龙伎，袖隐神锋入南海。暨见真龙元不识，九年面壁好羞惭。
宋-释绍昙-《大川和尚赞》@面皮刮得霜，脊梁生铁铸。活弄恶机关，真本奉化子。据南山白额落却威，锁冷泉清波无透路。最无端是不近人情，把断贯索，倒悬佛祖，四海禅流恶见渠。任妙手僧繇，画得全真，且无著处。
宋-释绍昙-《大慈环峰和尚赞》@肚肠深，用白粘贼翳睛药，定沧海舶指南针。出智门莲化，换人鼻孔。握大慈苕箒，扫世烟尘。忘忌讳，绝疏亲。
宋-释绍昙-《大慧禅师赞》@薰风南来，凉生殿阁。诸佛出身，开口即错。错错，赢得衡梅十七年，驴前马后无归著。
宋-释绍昙-《大用》@二三四七恶机关，互逞辞锋斗热瞒。不必山僧一弹指，尽情贬向铁围山。
宋-释绍昙-《代赞罗汉》@古桧含烟，青山展画。题目分明，何须管带。待你炷得香来，鸣磬一下。蹉过了也。
宋-释绍昙-《代赞罗汉》@靠葛藤樁，握龟毛拂。绝学无为，黑山鬼窟。直饶瞥转机轮，眼里闻香，耳中观色。我且问，瓶内底是何物。
宋-释绍昙-《待月赞》@破故纸堆鑽不透，可怜业识日茫茫。末梢一段无分晓，犹待蝦蟆口放光。
宋-释绍昙-《待月赞》@末后句，如何举。眨得眼来，月圆当户。何曾知落处。
宋-释绍昙-《待月赞》@末后句，忒分晓。眼无筋，觑不破。觑得破，心月孤圆，千差一照。
宋-释绍昙-《丹霞见庞居士灵照敛手而立图赞》@放下菜篮，深深敛袂。瞒得丹霞，难瞒自己。恶机关被老爷知，赤土涂牛奶赏伊。
宋-释绍昙-《悼芳洲忏首》@不忍萤窗赚一生，翻身义虎顶头行。金篦刮尽空花膜，喜得天台教眼明。
宋-释绍昙-《悼芳洲忏首》@烟渚春融岸碧绡，采兰人竞唱离骚。曲终翻作无生调，听著愁魂似雪消。
宋-释绍昙-《悼时愚庵主》@诏书颺在破床头，高枕松根睡觉休。啼尽山禽惊不醒，萝窗空锁暮云愁。
宋-释绍昙-《悼云泉老师》@夺得犀牛便跺跟，蘋洲玩月角生纹。翻身入海无消息，惊散沙鸥白鹭群。
宋-释绍昙-《登金峨峰顶》@拨开空翠上危颠，路绕羊肠石齿尖。到顶方知天下小，攀高似取世人嫌。碧连蓬岛云千叠，冷照东溟镜一奁。归去松窗伴禅老，此山佳致话无厌。
宋-释绍昙-《定庵》@云尽风休万籁沈，柴门深锁绿萝春。石床昼静跏趺稳，百鸟衔花不见人。
宋-释绍昙-《定侍者奔乃师丧诸公以偈乃求题其后》@五逆从前恨阿斧，几思吞并老尸骸。无端更被人撺掇，愤愤扶锹去活埋。
宋-释绍昙-《杜甫骑驴游春图》@客路如天远，吟身太瘦生。无家归未得，策蹇傍春行。
宋-释绍昙-《端师子赞》@爪牙虽弄未全真，驳绿斑釐著一身。彩好不曾哮吼得，听闻将谓吓村人。
宋-释绍昙-《对月了残经赞》@五教三乘，之绕葛藤。一言道尽，玉兔东升。
宋-释绍昙-《对月了残经赞》@是甚经，欠翻译。用尽心，看不出，月挂松梢，烟笼藓石。
宋-释绍昙-《返照轩》@灵根豁达绝纤尘，只贵回光见得亲。日斜半窗梅弄影，客程犹有未归人。
宋-释绍昙-《放山室送芳上人见净慈偃溪和尚》@南山鳖鼻虽无毒，触著依前解丧身。不信当头揩痒看，浑钢底也没全人。
宋-释绍昙-《丰干赞》@加纱挂头何规矩，眼要看经不识字。差般差样制风颠，硬作斑猫骑作虎。道是弥陀，有何本据。闾丘太守，似苏州子。
宋-释绍昙-《丰干赞》@冷坐松阴指顾谁，说无义语放憨痴。多方引得闾丘笑，彩好斑斑睡不知。
宋-释绍昙-《佛临禅师赞》@奸{二豕}顽蛮，更加白{左亻右幼}。文武火煨石要香，麻皮头缠人必倒。五处开场弄活机，是龙程式天蛇窜草。千不合，，万不合，凤口山前，乞指路头。被老破庵凌辱不少，至今忘却来时道。
宋-释绍昙-《赋梅》@雪边春信到衡茅，谁遣梅兄慰寂寥。秀气一枝抽嫩玉，寒英五叶剪生绡。月移疏影窗前挂，风递清香竹外飘。几许吟魂招不返，急催兰弟读离骚。
宋-释绍昙-《葛坡》@滋蔓年来愈更深，一刀截断了无因。不知大道陵迟处，绊倒几多忙走人。
宋-释绍昙-《拱秀阁》@万叠遥岑绿打围，晓寒空翠泼禅衣。幽禽唤起萝窗定，闲看春云带雨归。
宋-释绍昙-《古岸》@乾坤未剖友雄基，雪衮寒涛日打围。脚下儘教浮逼逼，直通一路与人归。
宋-释绍昙-《古柏》@不训威音劫外春，错将西祖意瞒人。纷纷多是寻枝叶，谁向枯椿透法身。
宋-释绍昙-《古衲》@半肩寒拥片残云，七佛相传直至今。破碎不堪提掇处，朝阳正好下金针。
宋-释绍昙-《古樵》@七佛已前曾卖弄，分明一块烂枯柴。老卢不解担当得，火种只今无地埋。
宋-释绍昙-《古樵》@七佛已前曾卖弄，分明一块烂枯柴。老卢不解担当得，火种只今无地埋。
宋-释绍昙-《古桃》@仙苑春风几奏名，三千年实结初成。曾将一点枝头血，换得灵云两眼睛。
宋-释绍昙-《古岩》@揭示先天那一机，孤危不立自孤危。悬崖撒手人无数，石烂松枯总不知。
宋-释绍昙-《古源》@七佛相承寿脉深，只图入水见长人。截流机有青波路，天下滔滔谁问津。
宋-释绍昙-《观音大士赞》@足下青莲花半敷，倚岩危坐手轮珠。普门真境难描邈，刚被人传入画图。
宋-释绍昙-《观音赞》@随类分身万百千，真圆通境落谁边。小儿戏剧无人会，万顷沧波一叶莲。
宋-释绍昙-《观音赞》@百八摩尼杏叶光，圆通门户日开张。度生莫恃莲舟稳，恶浪狂风自著忙。
宋-释绍昙-《观知客归葬亲求语》@道人观方积压彼去，入门要验宾中主。吃一杯茶即转身，谁能掉舌论今古。危机俊逸旱雷轰，苍鹰折翅猎狗烹。老明觉举手加额，韩大伯敢搀先行。秋深拨草天台路，灵骨要寻亲父母。破钁头边掘窖埋，断猿哭月风号树。
宋-释绍昙-《寒山题诗赞》@国清窃得残羹饭，也学人前弄竹篙。欲写断崖无活句，心如秋月待如何。
宋-释绍昙-《寒拾赞》@笑里藏刀语诈淳，握生苕箒鼓烟尘。谩将心污秋潭月，未必渠侬肯比伦。
宋-释绍昙-《贺弁山和尚自双林赴金山》@双檮定起月三更，倒跨金鳌戏八纮。袖里门槌恶剌剌，德云不敢占先行。
宋-释绍昙-《贺洪锦溪出世雁山能仁１》@诸方口里水漉漉，一滴何如龙鼻头。涨起春溪新濯锦，触崖翻瀑浪花浮。
宋-释绍昙-《贺洪锦溪出世雁山能仁２》@冷泉二月雷惊蛰，烧尾金鳞化作龙。拖去鼻头涓滴水，洗清雁宕几千峰。
宋-释绍昙-《贺天童灭公和尚》@老饕八十再生牙，烂嚼虚空吐出滓。点缀玲珑岩下草，枝枝叶叶是昙花。
宋-释绍昙-《贺天童心首座出世仗锡》@懒织蒲鞋罢养亲，入蟭暝眼鼓烟尘。只将打发云门手，更与玲珑接一人。
宋-释绍昙-《贺顽极和尚住越州光孝》@越王城北唐朝寺，千间老屋摧风雨。塔影凌空落鉴湖，劫初铃子丁东语。久无本色住山人，愁杀檀门许元度。剥否穷时复泰来，选差铁面顽翁住。倒携无柄苕箒去。就翻鳗井逗曹源，浩浩汤汤流溢江湖无著处。岂不胜越人歌来何暮，平生无襦今五袴。
宋-释绍昙-《贺友山新建成东皋接待》@分袂南湖十数春，近闻华搆策奇勋。钵从金粟抟香饭，僧自东皋接水云。柔玉新拳春坞蕨，懒黄新缕晓溪芹。定应容我分陈榻，曝背晴檐醉夕曛。
宋-释绍昙-《黑山》@佛祖仰望不及处，暗昏昏地悄巍巍。放开闪电光中路，拶著全身陷铁围。
宋-释绍昙-《横江》@素练翻花浪拍堤，声前声后截流机。清波路险无人透，芦苇风生白鸟飞。
宋-释绍昙-《浒眼》@万派奔流触断崖，涡漩一穷绝安排。渊深彻见灵源底，里许如何著得沙。
宋-释绍昙-《浒眼》@一生逐浪与随流，未见根源未肯休。孔窍不知深几许，临崖看著使人愁。
宋-释绍昙-《化城山主化田》@古柳堤边展化机，要人一饱便忘饥。谁将夺食驱耕手，拚却良田种蒺藜。
宋-释绍昙-《化冬果》@黄蘖树头生蜜果，趁书云节要拈提。舌头具眼百杂碎，抹过庞翁向上机。
宋-释绍昙-《划柴》@纷纷枝叶乱如麻，不惜从头与一划。惊起铁蛇忙窜草，樵歌声彻老卢家。
宋-释绍昙-《怀樗寮》@半生鱼佩解黄金，泉石郊坰得趣深。幽兴发时闲副墨，俗尘捐处静观心。圣贤炉冶鎔声色，妙密工夫铿古今。遐想莲居驰梦远，不应轻易到瑶林。
宋-释绍昙-《慧禅人》@翠织岷峨锦绣春，堪嗟扑扑蔽胡尘。金鸡衔粟余殃在，谁断神驹踏杀人。
宋-释绍昙-《即翁》@万象森罗等印心，了无一物可疏亲。大梅坐此成窠窟，到老保曾解转身。
宋-释绍昙-《继净头归天衣故里》@归访荆溪旧钓蓑，看长空雁影沉破。临风一扫无踪迹，净地岂容人放屙。
宋-释绍昙-《偈颂十九首》@草舍开张小小筵，炊无米饭爨无烟。通身饱暖憨憨睡，梦到沧洲白鸟边。
宋-释绍昙-《偈颂十九首》@宫花压鬓坠乌云，倾国风流宛胜秦。玉笛插藏人不见，夜深吹起凤楼春。
宋-释绍昙-《偈颂十九首》@万里无寸草，出门便是草。支筇寂寞中，望断无人到。
宋-释绍昙-《偈颂十九首》@槽广安身不记年，一心希慕岭南能。肩头颺下泼柴担，要汝来传佛祖灯。
宋-释绍昙-《偈颂十九首》@一茎草外隐全形，翳尽丛林活眼睛。破绽莫教轻捉著，堂前高挂赎金名。
宋-释绍昙-《偈颂十九首》@千丈岩头太险生，无端更掘陷人坑。深深叠石防颓岸，要汝临崖撒手行。
宋-释绍昙-《偈颂十九首》@绿萝深处卧云烟，独战蛮征事悄然。临老无端重出丑，借婆裙子拜婆年。
宋-释绍昙-《偈颂十九首》@抛舍箕裘要出家，学卢行者去担柴。脊梁不具黄金骨，碓米坊中被活埋。
宋-释绍昙-《偈颂十九首》@万法是心光，诸缘惟性晓。本无迷悟人，只要今日了。
宋-释绍昙-《偈颂十九首》@腊月三十日，腊月二十九。等是岁华终，无事穷相守。
宋-释绍昙-《偈颂十九首》@大地蹭翻无寸土，昆虫介甲绝行踪。护生禁足元勋在，圆觉伽蓝一扫空。
宋-释绍昙-《偈颂十九首》@瑞岩频唤主人翁，彻底惺惺不若聋。裂尽见闻行活路，乡关犹隔海千重。
宋-释绍昙-《偈颂十九首》@松下扫除青草径，磵边开闢绿阴亭。饭余握手闲行坐，唱曲山歌贺太平。遏云古调，流水新声。眼里无筋听不足，临风击碎圣凡情。
宋-释绍昙-《偈颂十九首》@不业农商不业儒，菑田弗下寸根株。驴年斫倒菩提树，羞见新州个老卢。
宋-释绍昙-《偈颂十九首》@十万同聚会，个个学无为。此是选佛场，心空及第归。
宋-释绍昙-《偈颂十九首》@东村王老夜烧钱，拈引山云海月魂。贫极瑞岩轻助荐，儘教无佛处称尊。
宋-释绍昙-《偈颂十九首》@瑞岩唤醒主人公，把手经行禁纲中。踏断纲宗开活眼，笑听山鸟话家风。
宋-释绍昙-《偈颂十九首》@五十三年行脚，走遍天涯海角。早知唐丧光阴，诲不闭门独活。古松下苔石憨眠，野溪边筇枝倒卓。幽鸟啼春水奏流，湊成一曲村田乐。
宋-释绍昙-《偈颂十九首》@五千黄叶止儿啼，不异渝江碧落碑。古篆分明无赝本，具看经眼不难窥。
宋-释绍昙-《偈颂一百零二首》@西子湖边泛渺茫，一堤寒绿看垂杨。谁知业债难逃避，开眼堂堂入镬汤。
宋-释绍昙-《偈颂一百零二首》@大解脱门，无入作处。制断玄关，头头活路。信脚何妨行数步。
宋-释绍昙-《偈颂一百零二首》@德山软顽，云门放憨。救下不得也，瞿昙瞿野。我也无端入闹篮。
宋-释绍昙-《偈颂一百零二首》@奴颜婢膝走人间，羞见羊裘七里滩。文叔虽为天子贵，子陵只作故人看。
宋-释绍昙-《偈颂一百零二首》@人家竞赏元宵，佛陇百无一有。管宴虽愧空疏，宾主不分新旧。陇头月助放光明，谷口松编排节奏。春风舞袖乐升平，不知身在然灯后。
宋-释绍昙-《偈颂一百零二首》@震旦心宗，竺乾正眼。觌面当机，是非俱划。不落思惟透险峰崖，阶下汉。
宋-释绍昙-《偈颂一百零二首》@临崖挤人。恶语伤人。冤深潮海，嚼齿吞龈。哑，说著无非是恶心。
宋-释绍昙-《偈颂一百零二首》@春日晴，烧痕青。锦云片片，花雾溟溟。无位真人，面门出入，贼精贼精。
宋-释绍昙-《偈颂一百零二首》@山舍春深，生涯日贫。桃芬烂漫，不见灵云。
宋-释绍昙-《偈颂一百零二首》@未入鸡足山，不踏黄梅路。恶业苦无多，平白披毛去。明眼人前，一场笑具。
宋-释绍昙-《偈颂一百零二首》@赤脚走红尘，全身入荒草。费了几精神，不若居山好。一坞闲云，千峰啼鸟。声色纯真，是非不到。堪悲堪笑寒山子，十年归不得，忘却来时道。
宋-释绍昙-《偈颂一百零二首》@现成个，见得到，行得到，说得到。须弥灯王，狼籍不少。
宋-释绍昙-《偈颂一百零二首》@松粉飘香，麦须弄黄。今朝春告别，无处觅行藏。燕子知不迁义，深谈实相，对语雕梁。见汝诸人不会，衔泥营故垒，飞过莫家塘。
宋-释绍昙-《偈颂一百零二首》@山雨酿春寒，晓湿梅花重。结实较迟迟，且听香浮动。化工有意待重来。永为鼎鼐调羹用。
宋-释绍昙-《偈颂一百零二首》@父不慈，子恶毒。热血相喷，痛拳相{上祝下土}。不共戴天雠，推入阿鼻狱。此冤此恨与谁论，海月山云亦断魂。
宋-释绍昙-《偈颂一百零二首》@妙应群机，亨衢得路。浩浩尘中，如何辨王。辨得主，进退随且，不妨去住。倒跨杨岐三脚驴，南北东西夸独步。
宋-释绍昙-《偈颂一百零二首》@拘尸罗城，娑罗双树。死款难翻，贼身全露。引得波旬。丛然笑舞。后代儿孙口似椎，有屈谁伸诉，山花点滴啼红雨。
宋-释绍昙-《偈颂一百零二首》@平如镜面，险似悬崖。不容拟议，岂属安排。闪电光中行活路，大悲院里赴村斋。
宋-释绍昙-《偈颂一百零二首》@这一粒，甚处生。阴阳未判，芽孽先萌。开花也一川雪霁，结实也万顷云横。收拾归来香满钵，饭余散步自闲行。
宋-释绍昙-《偈颂一百零二首》@衲僧拄杖头，一千三合米。今年春雨多，一饱应难拟。觉海山仙，闻如是语。怒发冲冠，驱神驾鬼。诛云师，扫烟翠。放出金乌出海门，且听歌舞乐丰年，只图一个不知恩。
宋-释绍昙-《偈颂一百零二首》@寒食潮节，人家拜扫时。纸灰粘蝶翅，啼血染花枝。追亲思远，写恨含悲。不论富贵，大小由之。唯有林泉衲子，无思无念，无欲无为。圆蒲静倚，瘦策闲戏。燕子自长春寂寂，长歌一曲囉囉哩，不是知音说向谁。
宋-释绍昙-《偈颂一百零二首》@仙苑名花取次妆，冬冬羯鼓谩催芳。春风不费纤毫力，拂掠枝头便有香。
宋-释绍昙-《偈颂一百零二首》@地僻云深，秋高境寂。堂户凄凉，无人面壁。虽然，净地上谁肯狼藉。
宋-释绍昙-《偈颂一百零二首》@从上爪牙，千差万别。截鹤续凫，伤龟恕鳖。拄杖子，不入这保社。顢顢頇頇，跛跛挈挈。有眼如盲，有舌如结。静倚松根，憨眠不彻。佛法从教烂似泥。不说不说。
宋-释绍昙-《偈颂一百零二首》@秋叶飘零，秋虫夜鸣。色不是色，声不是声。达磨九年会不得，急携只履问归程。
宋-释绍昙-《偈颂一百零二首》@薄福住山，浑无暇日。忙时直是闲，缓处非常急。驱园夫奴子，锄菜地，扫松行；指莫监杨协团，拆东篱，补西壁。眼前事乱如麻，脚跟下黑如漆，。蓦有个汉出来道，长老何太区区，只向道，任是七佛祖师，亦无这个消息。
宋-释绍昙-《偈颂一百零二首》@撼茶树，偷笋去。角虎出林，铁蛇横路，毒气炎炎如火聚。眨上眉毛风降临亲，灵迹不在猿啼处。
宋-释绍昙-《偈颂一百零二首》@撞烟楼，不知羞。闢蟭螟眼，辊百花毬。四七二三阿辘辘，不思万里有崖州。
宋-释绍昙-《偈颂一百零二首》@祖翁田地绝边垠，契券分明孰敢侵。削尽春风闲草木，松涛翻月竹筛金。
宋-释绍昙-《偈颂一百零二首》@佛垄山上云，一片三四片。忽遇客推门，零乱舒还卷。有踪由却没踪由，通身是眼寻难见。寻得见，木落千林，光浮碧巘。
宋-释绍昙-《偈颂一百零二首》@头上漫漫，脚上漫漫。拈掇不得，地阔天宽，老僧住持事繁。
宋-释绍昙-《偈颂一百零二首》@肥马碌碌，瘦马碌碌。医得眼前疮，剜却心头肉。朝不足，莫不足，六六依然三十六。云门见睦州，良遂参麻谷。
宋-释绍昙-《偈颂一百零二首》@横该竖抹，古路封苔。圣凡情尽，马腹驴胎。不用闭门防俗客，爱闲能有几人来。
宋-释绍昙-《偈颂一百零二首》@万机休罢住云间，门掩青萝竟日闲。时听呜咿歌一曲，倒骑黄犊出松关。若作佛法会，锦包特石。若作世谛会，铁裹泥团。惆怅无人知此间，临风拍碎石阑干。
宋-释绍昙-《偈颂一百零二首》@山木阴阴，寒花浅深。巢云鹤怨，挂月猿吟。王维妙手画不得，神光徒自觅安心。
宋-释绍昙-《偈颂一百零二首》@有服药，甚功效。不收肘后方书，不入神农本草。善财采处不识真，文殊用之不得妙。佛垄信手拈来，百病根源俱扫。
宋-释绍昙-《偈颂一百零二首》@烟晴竹树啼姑恶，月冷松梢哭子规。莫谓一声声破梦，未归须忆到家时。
宋-释绍昙-《偈颂一百零二首》@三十余僧眼似眉，白云深处聚头嬉。烧枯柴火煨山芋，拽木罗笼总不知。
宋-释绍昙-《偈颂一百零二首》@三日晴，五日雨。无象太平，满田禾黍。不作佛法商量，亦非世谛流布。碧眼黄头总不知，问讯轮皴拄杖子，牢记取。
宋-释绍昙-《偈颂一百零二首》@一坞耕樵，门扃绿萝。富骄时少，贫乐时多。妇摇机轧轧，儿弄口喎喎。涧水松声交节奏，何似东山瓦皷歌。
宋-释绍昙-《偈颂一百零二首》@显大机，明大用。六月黄河连底冻。千圣不携，已灵不重。带角披毛异类行，漆桶漆桶。
宋-释绍昙-《偈颂一百零二首》@山鬟风急坠松钗，冷灶凝烟午未斋。黄独煨香不能熟，老僧忍冻拾枯柴。见成活业，出格安排。懒瓒穷不彻，粪火一生埋。
宋-释绍昙-《偈颂一百零二首》@岁除生怕管筵空，品味无多只要丰。掇转虚空为桉板，薄{左卑右刂}明月切清风。
宋-释绍昙-《偈颂一百零二首》@有亦不管，无亦不管。饭来开口，睡来合眼。
宋-释绍昙-《偈颂一百零二首》@出佛身积压，破和合僧。驴腮马颔，逞技矜能。堪笑灵山儿戏剧，聚头争看蜡人冰。
宋-释绍昙-《偈颂一百零二首》@春日打春牛，一击百杂碎。黄梅石女暗惊胎，生下无名物一块。问四圣四圣不知，问六凡六凡不会。风前散作万家春，贱似黄金贵似尘。
宋-释绍昙-《偈颂一百零二首》@惟一坚密身，一切尘中现。老婆腰系紫绡裙，娇儿手把红罗扇。南{上奥下山}东村，张坊李店。拜贺新年，春风满面。欢悰不觉语声高，惊落梅花一片两片三片四片。
宋-释绍昙-《偈颂一百零二首》@丹桂飘庭际，寒蛩语砌阴。声声调雅奏，点点簇黄金。尽情拈出，宴乐嘉宾，佛垄虽贫未是贫。
宋-释绍昙-《偈颂一百零二首》@憎金以黄，谤沈无香。达磨不会，历魏游梁。更有不识好恶底，齐腰立雪，寄食穷乡，巴峡闻猿空断肠。
宋-释绍昙-《偈颂一百零二首》@有一物，无人识。或在东南，或居西北。破草鞋跟踏著，价重千金；折拄杖头挑来，分文不直，识不识，吴地冬瓜，镇州萝蔔。
宋-释绍昙-《偈颂一百零二首》@秘魔擎叉，俱胝竖指。邪法难扶，如何得是。山僧冷地思量，不觉吞声饱气。攻乎异端，斯害也矣。
宋-释绍昙-《偈颂一百零二首》@一月行空，千门赏玩。自己光明，几人著眼。马师父子尽力揩磨，不得一半。诸人要见真月麽，何似破漆碗。
宋-释绍昙-《偈颂一百零二首》@正令全提，无在不在。簸箕有唇，洞庭无盖。若作奇特商量，入地狱如箭射。不作奇特商量，入地狱如箭射。
宋-释绍昙-《偈颂一百零二首》@万里澄江雪霁时，玉壶一色冷含辉。淦翁认得烟村路，柳线穿鱼带月归。
宋-释绍昙-《偈颂一百零二首》@地僻云深，秋高境寂。堂户凄凉，无人面壁。净地上谁肯狼籍。
宋-释绍昙-《偈颂一百零二首》@鈯斧埋藏岁月深，岩居日与白云邻。业风无奈重飘鼓，又作担柴卖筊人。
宋-释绍昙-《偈颂一百零二首》@堋八刺札，新翻曲调，逸格乡谈。意随流水远，声遏莫云寒，月移花影上栏干。
宋-释绍昙-《偈颂一百零二首》@甘菊舒黄，茱萸喷香。渊明错会，耽赏重阳。采采东篱下，南山见未忘。刚道花枝有短长。
宋-释绍昙-《偈颂一百零二首》@茧足寻庄到海门，天衣往事与谁论。长空雁影沉寒水，瘦立西风几断魂。
宋-释绍昙-《偈颂一百零二首》@一不做，二不休。得人一马，还人一牛。岂不见临济三遭白棒，大愚肋下三拳痛{上祝下土}，不共戴天雠。休休，说著令人满面羞。
宋-释绍昙-《偈颂一百零二首》@鼠窃竺乾，身逃震旦。合火分贜，儿孙无眼。死款诸方不言，今朝佛垄分明断。以何为据，看。
宋-释绍昙-《偈颂一百零二首》@不可以智知，金刚手把八棱槌。不可以识识，镇州出个大萝蔔。不可以语言造，山禽聚集啼清晓。不可以寂默通，赤眼乌龟吞大虫。
宋-释绍昙-《偈颂一百零二首》@觌面当机，东涌西没。平地上险崖，惺惺中淈激起。不是心，不是佛，不是物，贬向无生国。
宋-释绍昙-《偈颂一百零二首》@无量劫来，七颠八倒。打破虚空，全身入草。
宋-释绍昙-《偈颂一百零二首》@出匣神锋莹鸊鹈，将军珍袭已多时。相承不是屠龙手，只作三文补履锥。
宋-释绍昙-《偈颂一百零二首》@佛垄开炉，寒灰死火。拨著星儿，弥天罪过。笑倒嵩山破灶堕。
宋-释绍昙-《偈颂一百零二首》@冬至日舒长，这个长多少。虚空为尺不能量，蟭螟眼中盛恰恰相反好。盛恰好，衒惑神光，迷逢达磨。
宋-释绍昙-《偈颂一百零二首》@八月初，何处热。出门荒草离披，四壁寒蛩凄切。衲僧家眼里著得须弥山，耳里著得四大海。声色纯真，只得一橛。
宋-释绍昙-《偈颂一百零二首》@我也无端到住山，忙忙业识不曾闲。白云拂尽到枯叶，恐碍采樵人往还。寒松瑟瑟，幽鸟关关。家私花擘尽，谁道语音蛮。
宋-释绍昙-《偈颂一百零二首》@有一物，黑似漆，常在面门出入。骑声盖色，妙密中险崖。倒用逆施，险崖中妙密。三世诸佛远之愈亲，白牯狸奴得之转失。法华不惜眉毛，为汝当阳拈出。夭夭矫矫，粼粼皴皴，将谓南山鳖鼻，却是天台楖栗。
宋-释绍昙-《偈颂一百零二首》@生平说大脱空，今受活地狱报。一片无骨舌头，数日和根烂了。
宋-释绍昙-《偈颂一百零二首》@妙斲鼻头墁，巧运风斤手。千圣头边盖覆来，密密绵绵无渗漏。不辞合土和灰，成就牛栏马廐。只图一个不知恩，噇饭噇眠，易宵为昼。翻笑肋尊者，肋不至席不唧{左口右留}。又笑棱道者，坐破七蒲团，驴前马后，至今湖海扬家丑。
宋-释绍昙-《偈颂一百零二首》@古桧吟风，寒鸦布陈。不落见闻，几人错认。不错认人，道士擎拳，阇梨问讯。
宋-释绍昙-《偈颂一百零二首》@弃金轮王位，尊贵不尊贵。冻饿深雪中，冷地里短气。见明星，没巴鼻。更言大地一切众生成正觉，吽吽，棒折也未。
宋-释绍昙-《偈颂一百零二首》@高不高肤寸，低不低太华。深不深蹄涔，浅不浅溟渤。法华高低深浅，瞒诸人一点不得。诸人高低深浅，亦瞒法华一点不得。尽情画断，更莫论量。缀钵饭抄云子白，晴瓯茶泛雪花香。
宋-释绍昙-《偈颂一百零二首》@祝融峰，万年松。翠阴笼鹤，瑞所蟠龙。用献圣明天子寿，枝枝叶叶自春风。
宋-释绍昙-《偈颂一百零二首》@玉几凌霄，横趋密室。如风吹水自成纹，掷剑挥空无朕迹。子细思量，令人气急。白木既无香，秤槌宁有汁。
宋-释绍昙-《偈颂一百零二首》@入荒田不拣，信手拈来草。纬地与经天，头头俱是妙。打成一片见全功，碧眼黄头俱靠倒。岂不见长庆棱道者坐破蒲团，一个两个三个，四五六七个，家风狼籍知多少。
宋-释绍昙-《偈颂一百零二首》@大道无方，至尊无位。睿哲文明，垂衣而治。尧风舜日万斯年，举世无思不戴天。
宋-释绍昙-《偈颂一百零二首》@三月春云暮，韶华似酒浓。莺啼杨柳雨，蝶弄海棠风。若作境会，过山寻蚁迹，不作境会，度水觅鱼踪。故国归路远，日暮泣途穷。
宋-释绍昙-《偈颂一百零二首》@高价卖生姜，雪真珠满床。清贫虽彻骨，富有敢斗君王。灼然如是，脍身为食，渍血为浆，尽情供养，犹未相当。若也未是，和烟耕绿野，枯笛送斜阳。
宋-释绍昙-《偈颂一百零二首》@雪峰辊扑，睦州担板。展尽神通，搆和一半。那一半，戴嵩牛卧绿杨阴，韩干马嘶芳草岸。
宋-释绍昙-《偈颂一百零二首》@水洗硬石头，浪打枯杨树，净智庄严功德聚。
宋-释绍昙-《偈颂一百零二首》@这一灯，处甚起。没踪由，难拟议。三贤十圣眼见如盲，芥狗泥猪放光动地。大家吹灭暗中行，然灯佛在你脚底。
宋-释绍昙-《偈颂一百零二首》@浪荡贪观野鸭儿，犯丛林合讲清规。鼻头担破知惭愧，烧炷枫香供养伊。
宋-释绍昙-《偈颂一百零二首》@红锦缠头舞醉身，笙歌声沸凤楼春。百花丛里扶归去，谁道儿郎彻骨贫。
宋-释绍昙-《偈颂一百零二首》@千圣灵枢，妙在转处。烁尽玄微，更进一步，莫来拦我扑门路。
宋-释绍昙-《偈颂一百零二首》@枯木糁瑶花，虚庭封玉砌。少室谩安心。神光空折臂。不堕功勋一色边，阑干谁共倚。
宋-释绍昙-《偈颂一百零二首》@万戟森严细柳营，信威独许汉将军。谁知袖隐屠龙手，却把蒿枝箭策勋。
宋-释绍昙-《偈颂一百零二首》@四十九年，欺胡谩汉。疾入涅槃，救得一半。谤观紫磨金色身，涴却娘生眼。
宋-释绍昙-《偈颂一百零二首》@百二十日夏，今朝始发头。饭抄云子白，羹煮菜香浮。未问寒山子，先看水牯牛。山前千顷地，信脚踏翻休。
宋-释绍昙-《偈颂一百零二首》@我有一机，极尽玄微。饥来吃饭，寒来著衣。我有一句，包罗今古。犬吠枯樁，猫捉老鼠。
宋-释绍昙-《偈颂一百零二首》@花锦蝶翻红，柳烟莺织晓。曾不动机丝，夺尽春工巧。玄中玄，妙中妙。三世诸佛觑不破，历代祖师穷不到。穷得到，寒食清明，家家拜扫。
宋-释绍昙-《偈颂一百零二首》@狗舐油铛，鼠咬甑箅。用尽机思，吃没滋味。
宋-释绍昙-《偈颂一百零二首》@一雨润枯焦，扫尽流金暑。薰风殿阁凉，诸佛出身处。堪笑勤川无义语，引得花木瓜，变成烂苦瓠。走遍衡格卖与谁，一十三人声怨鼓。
宋-释绍昙-《偈颂一百零二首》@路透清波，山横翠壁。楼阁门开，从这里入。
宋-释绍昙-《偈颂一百零二首》@三十二相，八十种好。马颔驴腮，弥天罗过。新法华，因甚刺脑入胶盆。过在你，殃及我。
宋-释绍昙-《偈颂一百零二首》@洞庭七十二峰，飞雪一千余丈。晨昏说法琅琅，谁谓卢公已往。元不往，在这里。优昙火里开，嗅著无香气。
宋-释绍昙-《偈颂一百零二首》@小小青山，丛丛翠竹。野景无多，怡然纵目。明觉老人，向独脱无依处。闲坐解疏慵，为静胜所缚。拄杖子，一夏同辙不同途。见山不是山，居竹不见竹。丛识忙忙卒未休，忙中解唱阳春曲，欸乃一声山水绿。
宋-释绍昙-《偈颂一百零二首》@正直聪明，风流儒雅。坚护法城，策勋千载。李将军有佳声在。
宋-释绍昙-《偈颂一百零二首》@灵鹫峰前，热血相喷。觉城东际，陷坑无底。失脚休论后与先，痴翁何似我风颠。
宋-释绍昙-《偈颂一百零二首》@正因二字得闻，鼠粪污一釜羹。乳峰初无个事，饱噇饭了闲行。松门雨霁，苔径云横。堤防平地上，著脚是深坑。
宋-释绍昙-《偈颂一百零二首》@一宿觉，三担土。脚未跨门，丰骨已露。等闲举一步，危径结寒花，信彩示一机，断崖飞瀑布。
宋-释绍昙-《偈颂一百零二首》@智与理冥，神与境会。碎维摩床，断毗卢髻。碧眼黄头著眼觑，百杂碎。
宋-释绍昙-《偈颂一百零二首》@社燕催归，宾鸿欲返。雪点白蘋洲，锦铺红蓼岸。蝦蟆入汝鼻孔里，毒蛇穿汝眼睛中。
宋-释绍昙-《偈颂一百零二首》@顶{左宁右页}机，法空座。不涉思而知，不动步而到，无端入荒草。
宋-释绍昙-《偈颂一百零二首》@死柴头，无烟火。信口一吹，面门烁破。可怜龙门远知客礼首座。火炉头热血相喷，分争你我，笑倒嵩山破灶堕。
宋-释绍昙-《偈颂一百零二首》@借家传帝纲丝，下公子仙鳌钓。捩转衲僧鼻头，撩拨诸方一笑。鲲化鹏飞总未知，推蓬对月平分破。却请维那，杨帆鼓棹。
宋-释绍昙-《偈颂一百零二首》@上下三指，彼此七马。眼见如盲，口说如哑。拄杖子忍俊不禁，等闲捉败。休休，尽法恐无民，且放天寒赦。
宋-释绍昙-《偈颂一百零二首》@韩柳肺肠，苏黄骨髓。点著禅衣，香风匝地。七十二峰增秀气。
宋-释绍昙-《偈颂一百零二首》@共饭江湖，何须晙斗。含血喷人，先污其口。结成不共戴天冤，句句无非是骂门。
宋-释绍昙-《偈颂一百零二首》@不绍金轮尊贵位，被人打落当门齿。难亸梁王掘地埋，脱身留得得空棺履。死款供成，临文不讳。乳窦今朝报不平，臭烟蓬{左火右孛}薰他鼻。任是老顽，也须喷嚏。
宋-释绍昙-《偈颂一百零二首》@三百斤铁枷，数载无人荷。颺在壁根头，只得冤雠到。口款分明不可翻，老肩无力也须担。
宋-释绍昙-《偈颂一百零二首》@烟雨溟蒙望眼迷，兰舟小泊画桥西。儿童不识春流涨，却怪湖边柳树低。
宋-释绍昙-《偈颂一百零二首》@尊贵中来，报土无差。琼琚庭院，锦绣楼台。何似灵山听法华，联镳稳驾白牛车。
宋-释绍昙-《偈颂一百零二首》@天寒人寒，滴水滴冻。赤脚走冰棱，力负千钧重。堪笑霜趺拥叶人，漆桶漆桶。
宋-释绍昙-《偈颂一百零二首》@野客吟残，月岩水落。坐断白云，死不再活。只将宗镜鉴惟心，法眼重重添翳膜。翳无药，光烁烁。要识永明妙旨，更添香著。
宋-释绍昙-《偈颂一百零二首》@老倒住山，全无伎俩。揖客低腰，逢僧合掌。虽然俯顺时宜，不碍当机收放。鲲化鹏飞羽翼齐，抟扶一举青霄上。
宋-释绍昙-《偈颂一百零二首》@发得一机活，出得一言当。万里无片云。青天合吃棒。不待春风著意吹，暗香已在梅花上。
宋-释绍昙-《偈颂一百零二首》@卢老无端颺下柴，碓头舂出古菱花。恶声千载成狼籍，养子谁人解克家。
宋-释绍昙-《偈颂一百零二首》@川僧素无头号脑，步上学引人入草。忽惊野鸭群飞，便把鼻头担扭。哭不成哭，笑不成笑。只因家富小儿娇，七世门风都环了。
宋-释绍昙-《偈颂一百零二首》@三伏走人间，炎范汗如雨。非无休歇时，亦无栖泊处。拄杖子，脊梁生铁铸，浩浩尘中能辨主。归来息影翠微深，抹月披云，截断千差路。
宋-释绍昙-《偈颂一百零二首》@未见岑大虫，狐胆先惊破。密室不通风，家私狼藉了。更说新开乳窦山，无端刻粪作旃檀。
宋-释绍昙-《偈颂一百零二首》@篱菊铺黄，茱萸喷香。渊明错会，耽赏重阳。何似林间衲子，无荣无辱，无可思量。饱噇香积饭，高卧古禅床。是佛是魔俱扫迹，献花无路鸟空忙。
宋-释绍昙-《偈颂一百零二首》@威音前，咸淳后，一个黑粼皴，机发牢关透。全身游戏生死园林，信脚踏翻圣凡窠臼。笑释迦客梦未醒，耻弥勒藩未剖。客梦醒，藩篱剖，贬入无何有。
宋-释绍昙-《偈颂一百零二首》@湖山苍苍，湖水茫茫。丹枫飘锦，金橘铺黄。明眼衲僧，随境转圣凡，无处觅行藏。
宋-释绍昙-《偈颂一百零二首》@太白峰前施小伎，渊嘿雷霆人自畏。瓦砾翻成释梵宫，古佛门风重振起。不堕功勋，等闲游戏。金毛狮子忽翻身，草木昆虫俱收泪。
宋-释绍昙-《偈颂一百零二首》@陌上语声喧，贺岁人来去。秋千擘晓烟，绿盖翻春雾。佛法无多，两手分付。更问如何与若何，咸淳丙寅正月五。
宋-释绍昙-《偈颂一百零二首》@一喝三日聋，大寂门风丧。深掘陷人坑，密布漫天纲。笑一上，哭一上。做尽死模活样，乳峰子细思量。沉本无香，何须起谤。
宋-释绍昙-《偈颂一百零二首》@觉城东际，小小丛林。旃檀围绕，狮子嚬呻。萝月四窗云万壑，见成一片祖师心。眼里无筋一世贫。
宋-释绍昙-《偈颂一百零二首》@花禁冷叶红，草敌虚岚翠。清净卢舍那，全身荆棘里。
宋-释绍昙-《偈颂一百零二首》@落寞山家，忙如火急。趁晴刈茆，带霜收橘。山僧冷地思量，尽把家私狼籍。日日日东上，日日日西没。
宋-释绍昙-《偈颂一百零二首》@唤作如如，早是变了也。那堪世尊拈花，百鸟衔花，南泉一枝花，灵云见桃花，石上栽花，总是虚花，且莫眼花。野老不知亡国恨，隔江犹唱后庭花。
宋-释绍昙-《偈颂一百零二首》@久病脚力衰，婴儿学移步。丧尽目前机，辩得尘中主。鼻直眼机，皮穿骨露。驴不成兮马不成，且无描摸处。赚镣僧繇吴道子。
宋-释绍昙-《偈颂一百零二首》@玉几山前，凌霄峰下。热血嗔拳，做人话欛。犀牛扇飏向他方，捋虎须拦胸便打。一炷兜娄怨结成，贵买贱卖。
宋-释绍昙-《偈颂一百零二首》@大康山，杨浮山。撞头搕额，共打乡谈。其中切脚无人会，一大藏教，华梵重翻。
宋-释绍昙-《偈颂一百零二首》@桑畴雨过罗纨腻，麦陇风来饼饵香。揭示西来端的意，好商量处错商量。
宋-释绍昙-《偈颂一百零二首》@西风簇浪花，太湖连底冻。冷照玉奁清，一片无瑕缝。面目分明，眼睛定动。不墯虚凝裂万差，漆桶漆桶。
宋-释绍昙-《偈颂一百零二首》@寒北安南几战争，老来卜筑傍烟村。却将旧斩楼兰剑，换得黄牛教子孙。
宋-释绍昙-《偈颂一百零二首》@梅开的皪花，径糁模糊雪。装点早春容，庆贺新年节。少室家风，全机漏泄。堪笑神光不识瞥，白反一枝臂折。有屈难伸说，无端拄杖重饶舌。
宋-释绍昙-《偈颂一百零二首》@生诸冯，御飞龙。升平寰宇，舜日尧风。林下野人思报德，只凭拄杖为流通。云卧难逃至化中。
宋-释绍昙-《偈颂一百零二首》@幕挂春烟，簟铺秋水。高枕横眠，鼻雷聒耳。烁石流金总不知，何须殿阁薰风至。又谁管九十日种粟烧畲，说什麽十三番悟明自己。灼然是个无惭愧，阎罗王倒退三千里。
宋-释绍昙-《偈颂一百零二首》@旱地奔雷，青天撒雨。六户不扃，龙无龙句。田地稳密底死汗迸流，妙用纵横底寒毛卓竖。万别千差透密机，撼动憨眠拄杖子。拄杖子喏，老老大大，百念灰寒，因甚被人唆使。只向道，四皓出商山，汉业归明主。
宋-释绍昙-《偈颂一百零二首》@杨岐栗棘蓬，临际清凉树。钁头无柄，正好栽培，版齿生毛，不妨吞吐。一抽三，二添四，跛脚云门，乾坤独步。瞎人天眼分缁素。
宋-释绍昙-《偈颂一百零二首》@一雨润焦枯，大地承恩泽。黄铺亩亩云，青锁郊原色。刈禾镰子痴如风，收放全归掌握中。
宋-释绍昙-《偈颂一百零二首》@人间万斛金连，竞赏元宵佳节。法华彻骨贫穷，斗胜不如斗劣。室内一盏灯，灿灿心共绿。不夜光明照古今，见得分明，眼里重添屑。
宋-释绍昙-《偈颂一百零二首》@脚跨马师门，便有弥天过。喝得耳朵聋，扭得鼻头破。纵大雄毛虎略露爪牙，脱百丈野狐不昧因果。说条念贯，监本无端，不独瞒人亦自瞒。
宋-释绍昙-《偈颂一百零二首》@一径直，二周遮。眉毛眼睫，地角天涯。云门胡饼赵州茶，惠崇芦雁赵昌花。会则星河秋一雁，一会砧杵夜千家。
宋-释绍昙-《偈颂一百零二首》@冻折枯梅，三两枝亚。香度野桥，影横茆舍。道人鼻观相忘，有眼如盲，不被这些留碍。可怜鬼窟藏身，唤起来，雪团打，雪团打。
宋-释绍昙-《偈颂一百零二首》@虬龙一滴涎，凤凰五色髓。扑扑喷清香，穿却衲僧鼻。通身是，遍身是，吾无隐乎尔。
宋-释绍昙-《偈颂一百零二首》@拽杖出烟霞，红尘去路赊。淡金垂柳线，寒玉点梅花。触目分群象，当机裂万差。岂不见太原孚上座，楼头吹画角，丧尽泼生涯。活与深深掘窖埋。
宋-释绍昙-《偈颂一百零二首》@判虚空笔，摛锦绣文。光腾万太，入石三分。恶迹既被点破，只得饮气吞声。自有傍人道不平。
宋-释绍昙-《偈颂一百零二首》@百鸟啼春风，村村自花柳。揭示目前机，大地人积压有。随声逐色，活陷重围。盖色骑声，翻成窠臼。牢关击碎，海岳平沈。山鸟自啼花自笑，到头一点不关心。
宋-释绍昙-《偈颂一百零二首》@读破灯窗卷首书，经纶勋业付洪儒。古今鼎鼐调羹手，幼学谁人不顺朱。
宋-释绍昙-《偈颂一百零二首》@家住云坳，盖头把茆。蓬门无钥，谁解推敲。万籁声沈，鸟啼幽谷。千林色静，月挂寒梢。风檐索寞人投宿，睡到平明手脚交。更问其中端的，床头木枕子，葛坦半中凹。
宋-释绍昙-《偈颂一百零二首》@万壑乔松，九枝灵草。瑞气久钟，清声远播。材大今为宗庙梁，国香世产芝房宝。别露风规，寻僧论道。十二峰高热莫齐，到顶方知天下小。
宋-释绍昙-《偈颂一百零二首》@活鱍鱍，硬纠纠，明眼人觑不透。刚被春山杜宇知，点血啼清昼。临风{左足右孛}跳撼坤维，驴前马后。
宋-释绍昙-《偈颂一百零二首》@毒窠蜂，恶相从。棒不到心死，喝不到耳聋。拨玄枢於机轮转处，丧家私於小玉声中。怨无穷，恨无穷。有口不能分雪得，一年一度，且听落花啼鸟诉春风。
宋-释绍昙-《偈颂一百零二首》@拽转十二时，不与诸尘对。饱和罗饭，瘦策闲嬉。三个成团，四个作队。向云坳磵曲，采蕨蕈煎茶，缕笋芹为脍。弥勒不知，释迦不会。刚被春风透密机，高林破晓莺吟碎。眼里闻声，且居门外。
宋-释绍昙-《偈颂一百零二首》@三月青春弹指过，九旬朱夏又从头。茶抽雀舌郎忙摘，麦弄蝦须逐旋收。炽然说法，声撼林丘。
宋-释绍昙-《偈颂一百零二首》@十二峰前块石头，雨洗风磨净无梁。苔衣剥落耿光寒，因甚诸不觑不见。{左虎右见}得见，丈六金身，时时出现。
宋-释绍昙-《偈颂一百零二首》@玩犀牛，呼小玉。一种风标，十分尘俗。勤巴子病入膏肓，老盐官笑含鸩毒。花簇簇，锦簇簇，云峰老人曾刮目。我从山水窟中来，自谓一生看不足。看不足，眨得眼来，云归幽谷。
宋-释绍昙-《偈颂一百零二首》@以大圆觉，为我伽蓝。牛头向北，马头向南。身心安居，平等性智。北负须弥，无息肩地。释迦老子，不善用心，掘窖埋人，无一个出头得，只得短气。瑞岩一众，善恶不思，机智俱泯。青松白石，饱饭憨眠。成龙升天，成蛇窜草，一丝毫羁绊他不得。凤雏自有冲霄志，肯学鹪鹩恋一枝。
宋-释绍昙-《偈颂一百零二首》@路隔重湖，一尘不到。片段白云，绵蛮幽鸟。静倚石阑听，稳拂苔衣卧，此乐只应林下有，人间少。衲僧家，眼里著得须弥山，耳里著得四大海，声色堆头，闲行闲坐，全身入荒草。
宋-释绍昙-《偈颂一百零二首》@水洗硬石头，浪打枯杨树。净智装严功德聚。虽然脱体无尘，未是透法身句。如何是透法身句，只有湖水无行路。
宋-释绍昙-《偈颂一百零二首》@进人若将加诸膝，退人若将坠诸渊。云门放去较憨，雪窦收来较险。
宋-释绍昙-《偈颂一百零二首》@触翻茶瓢，眉毛挂剑。杀活不分，邪正难辨。古今同辙不同途，妙悟玄机辘辘转。
宋-释绍昙-《偈颂一百零二首》@玉栏花药头号春工，雨湿胭脂脸晕红。丝管纷纷来赏翫，可怜吹落五更风。
宋-释绍昙-《偈颂一百零二首》@燕语雕梁，绿阴覆墙。{操扌换纟}车声轧轧，风递茧丝香。
宋-释绍昙-《偈颂一百零二首》@结夏已十日了也，寒山子作麽生。村诗吟落韵，竹管贮残羹。结夏已十日了也，水牯牛作麽生。爱从荒草去，不向坦途行。精神陡顿，头角峥嵘。好把一坑埋瘞却，千峰云静月华明。
宋-释绍昙-《偈颂一百零二首》@不拟寒山落韵诗，未传卢老泼禅衣。脚头活取通宵路，来透庭前划草机。
宋-释绍昙-《偈颂一百零二首》@紫芝峰下，小小山居。家风淡薄，堂供萧疏。茭粽叶包蒸米饭，野山茶点石菖蒲。天中令节，不用书符。
宋-释绍昙-《偈颂一百零二首》@百怪千妖自扫除，张道士、李师巫。望崖争却步，遗下药胡芦。
宋-释绍昙-《偈颂一百零二首》@枕石安眠，山云四屯。救不得出，浣盆浣盆。更说甚德山临际，棒如雨点，喝似雷奔。草迷人去路，月挂客愁村。
宋-释绍昙-《偈颂一百零二首》@茆屋赋新诗，内院寻知识。身从胜境中来，句自活法中得。非身非句，绝毫绝釐，慈氏少陵安得知。法华不敢轻饶舌，只恐山禽语带徼。
宋-释绍昙-《偈颂一百零二首》@钩饵深抛五十年，鲸鳌吞海误吞钩。急翻身逐洪波去，暗织沧溟一片愁。
宋-释绍昙-《偈颂一百零二首》@一块松根石，顽然自古来。更无人觑著，岁岁长莓苔。
宋-释绍昙-《偈颂一百零二首》@鸩鸟毛，蛊毒水。毒不伤人，何妨服饵。只有这些儿，含毒喷泉人，深入骨髓。三世诸佛畏之如兔见苍鹰，历代祖师远之如龙怖鑫翅。唯有活衲僧，嗜之如鼎味，粉骨碎身犹未已。贪他底，著他底。佛也如何救得你。
宋-释绍昙-《偈颂一百零二首》@打头不遇作家，谩说俱轮先度。饶伊诸漏顿超，到底终成染污。不染污，活眼点开，光吞寰宇。
宋-释绍昙-《偈颂一百零二首》@云居闻板声，见神见鬼。瑞岩闻板声，普请瞌睡。梦中唤醒主人翁，鼻孔元来在眼底。
宋-释绍昙-《偈颂一百零二首》@公灯不照私，渡水不湿脚。连累老北堂，北错非常错。功回位转，偏正中来。凤宿龙巢金殿晓，香车应不碾宸苔。
宋-释绍昙-《偈颂一百零二首》@六用门头，力战争夺，钥杀贼阵云横。群魔窜入藕丝孔，竟挽天河洗甲兵。凌烟阁就，汗血功成。高枕圆蒲尘梦破，隔窗幽鸟话升平。灼然如是，千圣同盟。诸禅德，若也脚跟浮逼逼，画堂立变铁围城。
宋-释绍昙-《偈颂一百零二首》@庄上吃油糍，鬼精魂罢休拈弄。雁影沉寒水，穷伎俩何用施呈。虽云博饭栽田，何似归堂向火，静悄悄，暖烘烘。不劳共话无宾主，衲被蒙头号万境空，死水何曾有活龙。
宋-释绍昙-《偈颂一百零二首》@久雨不晴，高低水平。浸烂释迦鼻孔，淹鳖迦叶眼睛。拄杖子，天造草昧，宜建侯而不宁。豁开正归明如日，扫荡重昏天宇清。
宋-释绍昙-《偈颂一百零二首》@弃权万乘金轮，栖六年雪岭。相从外道游，不离那伽定。无奈凶星照命宫，积世箕裘都丧尽。虽云自业所招，且喜因邪打正。
宋-释绍昙-《偈颂一百零二首》@住院恰周年，日夜荒忙杀。园荒手自锄，屋老身惊压。费尽心神，百丑千拙。翻思三条椽下，噇饭噇眠。凡圣情空，心行处灭，赤条条地生涯别。生涯别，羊头车子推明月。
宋-释绍昙-《偈颂一百零二首》@蔓草系罗裙，山云笼蓆帽。鼓舞贺元正，石女呵呵笑。唤作新年头佛法，赚度人不少。不唤作新年头佛法，赚度人不少。
宋-释绍昙-《偈颂一百零二首》@南宕湖边，天台山上。踏断石桥，绝人来往，难透无过者。一关望崖，多少空惆怅。握不成拳，伸不成掌。活语翻成死款招，谩骂说藕丝牵托玉象。
宋-释绍昙-《偈颂一百零二首》@索寞芝峰，赏元宵节。佳宾到来，如何铺设。能挑海底灯，细剪山头月。东山瓦鼓歌，堋八剌札，不是知音向谁说。
宋-释绍昙-《偈颂一百零二首》@诸庄旱涝不为忧，只恐难调水牯牛。拽脱鼻绳憨睡稳，数声羌笛野田秋。绝无形影，谁放谁收。通身白了通身黑，游戏风烟百草头。
宋-释绍昙-《偈颂一百零二首》@三伏炎蒸，汗流如雨。老倒白云，说迷说悟。一茎草上建琼楼，熟睡饶谵语。
宋-释绍昙-《偈颂一百零二首》@骨瘦如柴，机深似井。画地为牢，酷行商令。儿孙无地雪深冤，烧炷兜娄苦告天。
宋-释绍昙-《偈颂一百零二首》@觌体全彰，曾无覆藏。蝉声集古寺，鸟影底寒塘。眼里无筋，偷观即瞎，耳中有窍，绝听何伤。堪笑勤川孟八郎，不积压诸佛出身处，错抟量。薰风自南来，殿阁生微凉。引得傍人斗热荒，鹊石何曾解放光。
宋-释绍昙-《偈颂一百零二首》@钵饭糁桃花，釜羹烹野菜。吃了日烘烘，曝背茅檐下。佛法身心烂似泥，千圣眼觑无缝罅。吽吽，伎死禅和，唤起来打。
宋-释绍昙-《偈颂一百零二首》@风前不见花中叶，雨后难寻底花。蜂蜂纷纷过墙去，只疑春色在邻家。
宋-释绍昙-《偈颂一百零二首》@不守蜡人冰，不怜鹅护雪。互用六根门，大地一团铁。百杂碎了也，妙尽依亡。肱枕绿萝形影绝，献花百鸟自空忙。
宋-释绍昙-《偈颂一百零二首》@墅里山前，一棚傀儡。个东个西，或进或退。打东山鼓乐，断送及时。著杨岐戏衫，编排合制。虽由行主线牵抽，妙舞三台谁不会。谁不会，喝彩一声，鸦飞鹊喙。
宋-释绍昙-《偈颂一百零二首》@瑞岩彻骨穷，最苦冤憎会。厨无糁聚蝇，将何物分岁。拟烹露地牛，催纳筋角反为忧。拟取凤凰髓，伤损太平禅瑞气。拟吞栗棘蓬，塞断咽喉气不通。拟包铁酸馅，欠紫丝头难措办。不如据见定，随有丰俭。泉{奭右斗}圣井，盘簇灵芝，鱠缕绿云，饼翻剪月，饭后更煎茶一盏。
宋-释绍昙-《偈颂一百零二首》@雪径封寒蝶未知，暗香谁遣好风吹。野桥漏泄春光处，正是横斜一两枝。
宋-释绍昙-《偈颂一百零二首》@司南车，辘辘转。务与冥行指迷，肯被傍人指点。三脚驴却步不前，老杨岐恶肴难掩。
宋-释绍昙-《偈颂一百零二首》@四十余年，白云高卧。无端刺脑胶盆，日夜烹煎家火。庄田淹没，与死为邻，屋舍倾颓，安身难保。山僧冷地思量，不觉呵呵大笑。定业难逃，何妨笑破。赖有东村王老知，绕笆篱唱哩哩啰，何似大石调。
宋-释绍昙-《偈颂一百零二首》@是是，荆棘丛林，黄金田地。非非，伊兰旃蔔，甘露蒺藜。是不是，非不非，鹤健将雏去，猿闲抱子归。
宋-释绍昙-《偈颂一百零二首》@明月可中庭，雁影沉寒水。烹金炉冷岁华深，九鼎遗言犹在耳。深深拨著，宿火通红。不假一槌成大器，刈禾镰子痴如风。秋晚台星照命宫，不亨通事亦亨通。持还赵国连城璧，换我萝窗一枕风。
宋-释绍昙-《偈颂一百零四首》@殿成不必拆，佛生何用打。烧炷兜楼香，共说家私话。以力假人者霸。
宋-释绍昙-《偈颂一百零四首》@鸩鸟毛，乌喙药。毒无医，休动著。轻动著，尽大地人，皮肤脱落。
宋-释绍昙-《偈颂一百零四首》@大觉无心，九峰饶舌。较短量长，家私漏洩。引惹平人入祸门，金刚脑后抽生铁。
宋-释绍昙-《偈颂一百零四首》@丈夫膝下有黄金，争肯与他人作礼。须弥灯王，脚头脚底。
宋-释绍昙-《偈颂一百零四首》@妙摄化权，使不辱命。鹤唳东皋，云归乳岭。拄杖子，黑粼皴，困卧壁根，声前唤醒。舞蹈清风两腋生，安闲又入萝窗定。宾主历然，头正尾正。
宋-释绍昙-《偈颂一百零四首》@南山灿灿，白石烂烂。觌当面机，瞎人天眼。拄杖子，闻如是语，从定而起，向香积世界，乳窦峰前。转法轮，抟香饭。听之双耳聋，嗅之舌头烂。何似杨岐栗棘蓬，秦时{左车右度}轹鑽。哑，仁义尽从贫处断。
宋-释绍昙-《偈颂一百零四首》@雕梁燕语，乔木莺吟。秋田水足，麦岭云深。声色纯真浑声色，无端花擘祖师心。耳无轮，眼无筋。优游子圣外，阆荡拾花针。
宋-释绍昙-《偈颂一百零四首》@宿雨初晴，岚光翠滴。瀑泻悬崖，云笼怪石。无位真人，面门出入。净地上不许狼籍。
宋-释绍昙-《偈颂一百零四首》@乳窦翠峰，何分彼此。遂府糖霜，口甜心苦。灭却云门一字宗，断崖飞瀑冤难诉。
宋-释绍昙-《偈颂一百零四首》@醭醭红尘，炎炎火聚。著脚无踪，翻身有路。去时山色惨愁容，归来幽鸟啼芳树。不涉去来，如何吐露。碧眼黄头总不知，问讯粼皴拄杖子，逢人不得错举。
宋-释绍昙-《偈颂一百零四首》@八月秋，何处热，尽大地，一团铁。衲僧家向南北东西，草鞋跟踏得裂，拄杖头挑得折。蓦劄相逢，德山棒，临济喝，百怪千妖，如何计结。{左口右恶}，邪法难扶，莫说莫说。
宋-释绍昙-《偈颂一百零四首》@秋气肃金，秋晹鏖战。林间秋叶片片凋零，砌下秋虫声凄怨。满眼听不闻，满耳觑不见。听得闻，觑得见，声前句后新罗箭。
宋-释绍昙-《偈颂一百零四首》@积废未苏，连遭荒旱。铁作心肠，也须寸断。山僧自小不喜煎熬，幸遇中秋，何妨赏翫。皓月流辉，觉天云散。倒跨杨岐三脚驴，深村荒草闲行看。光境俱忘，瞎乾坤眼。
宋-释绍昙-《偈颂一百零四首》@水牯牛，偏捩拗。酷暑云林，恣情{左足右孛}跳。山前祖父田园，忍见离离荒草。秋风正要及时耕，脱落鞭绳无鼻窍。去住自如，收入在我。牧笛声声送暮霞，故家深入千峰杳。呜咿呜咿，莫教忘却来时道。东篱菊染黄，秋浦茱凝翠。古佛放光明，助发实相义。渊明有眼无筋，错认白衣人至。金风剪剪，玉露团团。故人知此意，笑拍玉阑干。
宋-释绍昙-《偈颂一百零四首》@隰州佛放光，远射千峰顶。锦镜冷交辉，瀑花寒斗影。非虚非实，非色非空。举世无人描邈得，只恁这个为流通。
宋-释绍昙-《偈颂一百零四首》@花禁冷叶红，划滴虚岚翠。清净卢舍那，全身荆棘里。
宋-释绍昙-《偈颂一百零四首》@翳眼药，文武火。用得亲，煨得过。翠岩落尽眉毛眼愈明，乳窦烂却皮肤骨将槁。家丑分明说向谁，握手松根忘汝我。冷地思量，訚訚而笑。曾陷迷魂八阵图，梦中尺入夔门道。
宋-释绍昙-《偈颂一百零四首》@大众问讯，待者烧香。曲录棚上，说黑道黄。七世冤憎同劫会，泥犁拔舌自担当。麟凤出时山总秀，芝阑生处草俱芳。
宋-释绍昙-《偈颂一百零四首》@小春才过，冬至相催。光阴驹过隙，须鬓雪成堆。松根石上，槁木寒灰。冻膝拥深霜树叶，禅心清点野桥梅。唤起来打，更莫迟回。蛰龙须奋跃，保待禹门雷。
宋-释绍昙-《偈颂一百零四首》@乾非上，坤非下。一画先天，包含八卦。推穷爻象，凶吉不分，说尽系辞，疑难未解。吉凶分，疑难解。阿魏无真，水银无假。
宋-释绍昙-《偈颂一百零四首》@统御金轮四十年，拱垂衣化育黎元。万机休罢升遐去，四海无思不断魂。林间衲子，感戴深恩。合掌迎归兜率院，当来成佛补慈尊。
宋-释绍昙-《偈颂一百零四首》@三度拂蒿枝，秦时{左车右度}轹鑽。拶得星飞，结得弓弦断。用尽自己心，瞎却他人眼。千里玄枢错踏翻，神驹十影无羁绊。业风吹上浮窦峰前，点一杯茶向伊道。且缓缓。
宋-释绍昙-《偈颂一百零四首》@天巧剪瑶花，六出缤纷落。二祖立腰酸，杨岐嗟项缩。争似炎炉头柮榾高烧，纸衾包却暖烘烘。憨睡著，天堕凝寒一色边，错错。
宋-释绍昙-《偈颂一百零四首》@大慈苕菷生，倒拈风飒飒。扫尽大地尘，赵州惊吐舌。蓦劄相逢玉乳峰，殷勤为扫寒岩雪。拄杖子，爱客情深，把炎助热。旧破苔钱画断云，放出寒格南枝北枝，一花两花三四花。疏影横溪，暗香浮月，无端尽把春容泄。清不彻恼碎心，广平似铁。
宋-释绍昙-《偈颂一百零四首》@道至无难，惟嫌拣择。混俗通真，骑声盖色。近在口皮边，远过河沙国。慈明揭示，借鬼画桃符。雪窦标题，去猊悬白泽。一见便见，迅雷陶壁奋飞梭。拟议寻思，逆浪禹门遭点额。
宋-释绍昙-《偈颂一百零四首》@道无可成，法无可说。黄面瞿昙，重重败缺。家丑岂容外泄，刚被儿孙告讦。图形画影与人看，乳窦门风添暖热。彷彷佛佛，一似阆州城南锦屏山，子细看来，却是鹿苑啣花，竺峰积雪。添得时人眼中屑。
宋-释绍昙-《偈颂一百零四首》@柳条弓，蒿枝箭，射中虚空成两片。狸奴白牯，雷厉风行。碧眼黄头，星飞电卷，拟搆珠林啮镞机。险。感淳更号，立见升平。两朝圣化，四海欢声。乳窦家贫开安，用度非轻。锦云山瀑帽，珠雪瀑悬缨。步步寒花翠结，关关幽鸟琴清。排当不知因底事，大众万福，庆贺元正。
宋-释绍昙-《偈颂一百零四首》@寂寞万峰头，佳节成虚度。贫无一盏灯，好有多般事。洞山姜索价太穹，无缝塔入门辩主。厕筹子动地放光，利市官招财满库。不作佛法商量，亦非世谛流布。
宋-释绍昙-《偈颂一百零四首》@半夜客船钟，渔火愁眠省。不见老寒山，泪湿吴云冷。幽鸟啼霜月影斜，野桥枫叶翻红锦。击碎重关，枯山未泯。
宋-释绍昙-《偈颂一百零四首》@春山青，春水绿，鸟弄笙簧，梅飘香玉。具足清白梵行之相，声色纯真岂容攒簇。听不足，观不足，一会灵山俨未分，断弦须是鸾胶续。
宋-释绍昙-《偈颂一百零四首》@坐断白云，万机寝息。黄叶止啼，总不消得。闲倚危阑看瀑花，纵乾坤眼清无极。清无极，自谓太平僧，岂知尧舜力。
宋-释绍昙-《偈颂一百零四首》@达磨眼睛，天台骨髓。钩锁连环，提掇不起。提得起，湖头春不绿成纹，竹外清风来未已。
宋-释绍昙-《偈颂一百零四首》@天高地厚，水阔山遥。古今常理，何用忉忉。衲僧家，脚跟下一段光明，十日并照，明察秋毫。不拣侯门射策，何须华顶降魔。孤迥迥，冷萧萧，无羰翻黑月，魑魅哭连宵。
宋-释绍昙-《偈颂一百零四首》@二月十五，瞿野灭度。足示双趺，胸摩卐字。山愁惨莫云，花泪啼红雨，去年一次，今年一次，明年一次。辄莫明年更明年百千年，年年一次。狼籍涅槃心，此恨凭谁诉。赖有粼皴拄杖子，牢记取。
宋-释绍昙-《偈颂一百零四首》@天地不仁，以万物为刍狗。圣人不仁以百姓为刍狗。拄杖子不仁以三世诸佛历代祖师四圣六凡为刍狗。化育春阳照妪前，摧残霜雪凭陵后。截鹤续凫，折衡剖斗。力尽神疲困壁根，笑破他人口。
宋-释绍昙-《偈颂一百零四首》@春日晴，春雨足，玉龙怒喷泉悬崖瀑。花簇簇，锦簇簇，满山桃李嫌粗俗。休捏目，直饶伊向声色堆头。密透里重尘，坐臣此行，了无拘束。砒霜未是毒。
宋-释绍昙-《偈颂一百零四首》@关雎颂德，樛木垂阴。八荒开寿域，万国奉君心。亘古今为诸佛母，昙花时现觉园春。
宋-释绍昙-《偈颂一百零四首》@黄河清，圣人生。体天行健，濬哲文明。率土更新尧舜化，八荒无地著欢声。
宋-释绍昙-《偈颂一百零四首》@锦镜浓妆十样花，练拖寒瀑挂苍崖。无宾主句全机露，见得分明眼著砂。依亡妙尽，犹隔天涯。夺取黄梅无底钵，且教卢老去担柴。
宋-释绍昙-《偈颂一百零四首》@父{二豕}顽，子恶毒。热血相喷。嗔拳相{上祝下土}。如风吹水自成纹，医得耳聋成瞎秃。冷地思量，笑不成哭。乳峰将底报深冤。
宋-释绍昙-《偈颂一百零四首》@活马骝，百十个。乳窦峰前，追风跳灶。杨岐三脚驴，尽力跂步不前；江西千里驹，奋鬣追踪不到。更饶伊象头檀特，九十六种，见鞭影而行，蹶蹄不少。示奏水场汗血功，便思嚼啮天闲草。好则甚好，明觉老人笑须绝倒。
宋-释绍昙-《偈颂一百零四首》@绿暗红稀，人家翠微。杜鹃啼月，紫燕衔泥。莫春者，浴乎沂，风乎舞雩，咏而归。本是儒家闲戏剧，刚言漏泄祖师机。是不是，非不非，老倒乳峰那得知。松根憨睡足，闲把瘦藤戏，侍者无事相随。
宋-释绍昙-《偈颂一百零四首》@万本青松，后人标榜。临济儿孙，当机不让。千古清凉树荫人，法门梁栋真堪赏。
宋-释绍昙-《偈颂一百零四首》@传破钵盂，连累周家女。无地著浑身空惆怅，丛林难免无根谤。
宋-释绍昙-《偈颂一百零四首》@仙苑蟠桃不老春，三千年实荐芳新。锡开王母瑶池宴，满簇金盘寿圣人。虽云绝品，未足为珍。幸有菩提真妙果，年年同献佛生辰。
宋-释绍昙-《偈颂一百零四首》@无忧树下风如箭，九龙吐出水含毒。涓滴沾身痛入心。霎时吹面刀剜肉。不知悉达为何历，才出母罹此酷。后代儿孙忍见渠，一年一度香汤浴。我今灌洒诸如来，净智庄严功德聚，只恐不是玉。
宋-释绍昙-《偈颂一百零四首》@闻道金轮出母胎，尽河沙界扫氛埃。想应新整乾坤手，多带尧风舜日来。普天率土，寿域宏开。林下野人何祝献，一茎草上玉楼台。
宋-释绍昙-《偈颂一百零四首》@百二十日夏，今朝始发头。饭抄云子白，羹煮菜香浮。未问寒山子，先看水牯牛。山前千顷地，信脚踏翻休。
宋-释绍昙-《偈颂一百零四首》@一口吸西江，赤土涂牛奶。荡尽圣凡情，犹欠这一解。丹霞马祖，眼见如盲，灵照庞婆，口说如哑。蓦劄相逢露一机，惊翻岩瀑苍龙挂。虽然斫额望乡关，前头大有路在。
宋-释绍昙-《偈颂一百零四首》@玉版阿师，锦绷稚子。颍脱丛林，头角呈露。参透尚未煎石磉盘，饱经鳌炼翻身去。塞断咽喉，更须吞吐。毗耶未识香来处。
宋-释绍昙-《偈颂一百零四首》@箨包角黍，花点菖蒲。香浮毛乳，清透肌肤。肱枕藜床心醉月，驱邪何用挂神符。汨罗人去远，还有独醒无。
宋-释绍昙-《偈颂一百零四首》@云收麦垄，水足秋田。茧缲白雪，莺弄朱弦。无象太平还有象，蒉桴土鼓乐尧年。谁知声色里，心印是渠传。
宋-释绍昙-《偈颂一百零四首》@活衲僧，生铁铸。吐出铁心肝，挂起铁面具。蚊子上铁牛，无你啗啄处。素纨摇月，碧帐含烟。或放或收皆在我，长伸两脚放憨眠。灼然如是，天地相悬。开眼不知天大晓，阎家催索水浆钱。
宋-释绍昙-《偈颂一百零四首》@一湖横陈，七峰环绕。妙转玄枢，死生关破。去何有偈，流水渡百滩，来本无言，疾风号万窍。更问如何与若何，珍重便行。髑髅前失照，断猿哭月千林晓。
宋-释绍昙-《偈颂一百零四首》@薄福住山，百无所取。何以表勤，惟诚为主。祈晴便得晴，祈雨便得雨。
宋-释绍昙-《偈颂一百零四首》@乳窦相从几弟兄，忘形骸外又忘情。炊香好甑和箩饭，鼠粪无端污却羹。隣僧扣齿，诉不平声。折筹何妨挑剔去壁根不到碍人行。
宋-释绍昙-《偈颂一百零四首》@虚空包不包，大地坏不坏。行脚不遇人，出语无赖聊。谩言密室不风，显纸如何裹大虫。
宋-释绍昙-《偈颂一百零四首》@巴南巴西，水流巴字。古篆分明，心画显著。游泳江湖四十年，与世同波无彼此。朅来千丈岩前路，截流机透险崖句，辨龙蛇眼明今古。何侣老赵州，略知名度桥头，滴水丈波。吃茶去。
宋-释绍昙-《偈颂一百零四首》@社燕催归，宾鸿欲返。雪点白蘋洲。锦铺红蓼岸。
宋-释绍昙-《偈颂一百零四首》@灵山话月，曹溪指月。玉乳峰前，相呼看月。纵饶光透十虚，未句成第二月。诸人要见真月麽，非暗非明，非圆非缺。无物堪比伦，教我如何说。
宋-释绍昙-《偈颂一百零四首》@目前机，真帝相。张都料轮材底轮材，李作头{上祝下土}磉底{上祝下土}磉。动静奚分两处看，太平基业初无象。迥出常情，与谁共赏。佳客允呼自往来，瑞岩拍掌仙岩唱。潦倒庞公，精神迭宕。
宋-释绍昙-《偈颂一百零四首》@共信孤峰顶，霜牙咬菜根。一身尘不染，千古道长存。石竹闲眠鹿，岩松冷挂猿。我行荒草里，汝又入荒村。
宋-释绍昙-《偈颂一百零四首》@一二千硕谷，四五百箩粟。{左禾右罢}稏熟天风，高低布云麓。辛勤收拾归来，碓捣明玑，钵盛香玉。无位真人手扪腹，口唱无生曲。花簇簇，听不足，欸乃一声山水绿。
宋-释绍昙-《偈颂一百零四首》@乳窦家私，寸无可取。分明彻骨贫，刚道薰天富。纲宗委地，力要匡扶。大厦倾颓，直须撑拄。不学老杨岐，破屋雪真珠，缩项暗嗟吁。不学大愚芝，脱粟淡黄虀，不吃从君去。千圣头边露一机，灵踪不在猨啼处。
宋-释绍昙-《偈颂一百零四首》@合水和泥，打成一片。脱却胚腪，重加煅炼。渗漏全无盖覆人，平地升高乘快便。若非众手力扶持，心印蒙尘，光难发现。美则美矣，只如古人道，明堂瓦插檐。
宋-释绍昙-《偈颂一百零四首》@趁晴盖却屋，捉空种子麦。安身立命即无忧，只须体究庭前柏。坚守岁寒，青无变色，唤作西业直指宗，瞎。
宋-释绍昙-《偈颂一百零四首》@月下扣朱门，不会推敲句。满面是埃尘，低头陪笑语。不重已灵，诸圣不慕。拍盲入草寻人去，归来羞对白云，倦倚寒岩枯树。笑倒粼皴拄杖子，逢人但恁麽举。
宋-释绍昙-《偈颂一百零四首》@凤辇升遐恰一周，思君心切泪交流。攀龙无路空摧哽，凝望苍梧几许愁。
宋-释绍昙-《偈颂一百零四首》@统御金轮四十春，笃行舜德与尧仁。莫言过去无踪踪，卢舍时时现本身。
宋-释绍昙-《偈颂一百零四首》@吴江风急浪翻空，声击枫林半夜钟。惊起客船尘梦破，踏翻大地去无踪。寒山抚掌，庞老槌胸。少室门庭空寂寂，凝寒古路绿苔封。
宋-释绍昙-《偈颂一百零四首》@史笔书云，绣闺添线。爱日舒长，丰年取验。衲僧不被四时迁，妙应圆机辘辘转。喝散岭上白云，制断脚跟红线，阴极阳生总不知。曝背晴檐，手摘寒梅。一点两点三四点，拈花微笑今重见。
宋-释绍昙-《偈颂一百零四首》@如来禅，祖师意，落叶锦翻空，乱山云积翠。见得分明隔万层，道得完全失千里。非不非，是不是。达磨大师，无当门齿。
宋-释绍昙-《偈颂一百零四首》@铁团栾，无缝罅。上下三指，彼此七马。德山临济，眼见如盲，云门赵州，口说如哑。拄杖子，忍俊不禁，等闲捉败。休休尽法恐无民，且放天寒赦。
宋-释绍昙-《偈颂一百零四首》@庾岭春归，溪格早知。雪破寒英，一点半点，月横疏影，三枝两枝。未放高楼吹笛，且听茆舍吟诗。十分潇洒，一段清奇。将谓黄梅消息绝，暗香犹有好风吹。
宋-释绍昙-《偈颂一百零四首》@灵江月，中岩月。交影松萝，断猿啼切。声色纯正真见一边，骑声盖色天然别，别别，明觉掀眉，长庚吐舌。
宋-释绍昙-《偈颂一百零四首》@迅瀑千寻，悬崖万仞。说法声高，验人机峻。要扶法眼门风，花衲元非古锦。堪笑高丽四九僧，面门搭了冬瓜印。乳窦谤沉无香，是可忍孰不可忍。
宋-释绍昙-《偈颂一百零四首》@图画天开，春风剪裁。烂银庭院，白玉楼台。将谓乳峰贫彻骨，敌君王富自何来。
宋-释绍昙-《偈颂一百零四首》@松顶雪簪花，山头云裹帽。呼唤贺元正。粲发溪声笑。一不成单，二无两个。漏洩元元化母机，春风未必能包裹。
宋-释绍昙-《偈颂一百零四首》@昨夜蝍{潦氵换虫}吞跛鳖，天明屙出一团铁。平地翻身触险崖，擘破昆仑成八橛。捻土为香供养伊，细问因由不肯说。不肯说，太饶舌。莫管他人屋上霜，自家扫取门前雪。
宋-释绍昙-《偈颂一百零四首》@道教灰飞，佛灯花灿。大地欢悰，笙歌赏玩。拄杖子，按下云头，得失是非，浑然不管。一点光明耀十虚，古今阅几人眼。因甚如此，司空见惯。
宋-释绍昙-《偈颂一百零四首》@未有清规，人能弘道。才涉典章，翻成机巧。华屋春风锦绣围，草庐不见人高卧。哑，刻粪为香，是谁之过。
宋-释绍昙-《偈颂一百零四首》@飘蓬四十余年，梦绕晶然山路。才见广安军人，便忆破庵师祖。摵破碎沙盆，打动蝦蟆鼓。惊落蛟龙虎兕威，知音不在频频举。
宋-释绍昙-《偈颂一百零四首》@光明幢，如来藏。八面玲珑，十方通畅。试佛祖大病之疮疣，见鬼神幽愁之情状。抬你斧，抬你娘，抬上方丈，洞山宁免无根谤。
宋-释绍昙-《偈颂一百零四首》@瞿昙丑恶，临死犹多。足下轮辐显露，胸前卐字揩磨。抱桥澡洗，寄帽投河。举世无人援手得，竟随残梦入无何。
宋-释绍昙-《偈颂一百零四首》@庭院春深，和风翠阴。桃花簇锦，柳线摇金。无卢灵云徒说悟，一生埋没祖师心。
宋-释绍昙-《偈颂一百零四首》@焚香书写佛名经，窗外幽禽报喜声。次补数中添一位，大唐国里圣人生。
宋-释绍昙-《偈颂一百零四首》@凿透耳聋，板夹背伛。只要医行，不管人苦。拄杖子，不别时宜，强行直路。大地羊肠红棘林。何处去。
宋-释绍昙-《偈颂一百零四首》@落赖门风，大家撑拄。量田底量田，种树底种树。带雨犁绿野耕，和云荷钁千峰去。有甚心情，管得南泉猫儿，赵州狗子，勘证平田婆，连累周家女。棘林中有通天路，饱饭狂歌，閒行几步，脚头山色无重数。
宋-释绍昙-《偈颂一百零四首》@金轮王宅，恶业无多。不知何事，生此妖魔。打与狗噇顽不杀，好交恶水劈头浇。
宋-释绍昙-《偈颂一百零四首》@布里关雎化袭宫闱，万国人趋奉母仪。寿绳索蟠桃千载实，年年天仗宴瑶池。
宋-释绍昙-《偈颂一百零四首》@九曲黄河彻底清，六龙乾会圣人生。周行七步称尊处，山岳齐呼万岁声。
宋-释绍昙-《偈颂一百零四首》@共住不知名，千圣亦不识，无端平地生荆棘。兄呼弟应，与世同波，笑独醒人死汨罗。恁麽也好，不恁麽也好。手后阑干唱竹枝，哩哩啰，天涯望远无人到。
宋-释绍昙-《偈颂一百零四首》@撮药场中验作家，一枝手髂两条蛇。刘寄奴草虽灵验，已是遭它毒口来。
宋-释绍昙-《偈颂一百零四首》@九曲明珠久蕴藏，走盘时见发寒光。当阳拈出还收拾，瞎眼波斯自著忙。
宋-释绍昙-《偈颂一百零四首》@鉴在机行，妙在转处。碧眼胡儿，全无肯路，行一步是一步。信脚错踏翻，大地无寸土。业风吹上乳窦山，来点一杯茶，徐徐向伊道，提鞋去。
宋-释绍昙-《偈颂一百零四首》@蒿篱关猛虎，笔管养苍龙。稳帖帖藏牙伏爪，黑漫漫怪雨颠风。临济小厮儿惊心欲折，丰干老冻腕睡思方浓。山蒙蒙，水溶溶。乾坤无碧落，收放绝行踪。
宋-释绍昙-《偈颂一百零四首》@幕挂春烟，簟铺秋水。高枕横眠，鼻雷聒耳。烁石流金总不知，何须蓼阁薰风至。又谁管九十日种粟烧畲，说甚麽十三番悟明自己。灼然是个无烦恼，阎家倒退三千里。其或未然，莫道翁中常有米。
宋-释绍昙-《偈颂一百零四首》@三伏炎蒸，汗流如雨。一茎草上建琼楼，彻骨贫穷敌国富。
宋-释绍昙-《偈颂一百零四首》@三界炎炎如火聚，搅扰劳生困蒸煮。邪见稠林蔽祖庭，孰为临济阴凉树。拄杖子，回避无门，全身荷负特立独行，危分险布。扫除枝不留踪，普覆大地人，彻骨清凉去。虽然如是，赵婆酤醋。
宋-释绍昙-《偈颂一百零四首》@寺踞千峰，十方同聚。家贼难防，令人惊怖。正法明王，怒发冲冠。作如是言休惊怖，侬家自有降魔杵。粉碎髑髅，裂开肠肚。热铁洋铜满满盛，鼻绳牵入泥犁去。佛子将谓出家行菩提路，谁知反不如狼虎，累及七代先灵，生身父母。号天血泪啼红雨，哑，怨恨恁谁诉。
宋-释绍昙-《偈颂一百零四首》@有一物，全机用。尘劳之俦，如来之种。轻若鸿毛轻，重若丘山重。乳峰信手拈来，点破劳生尘梦。刚被秋虫落叶知，清声戛玉寒，翠色黄金弄。虽然不直分文，掷地金声，令人惊悚。
宋-释绍昙-《偈颂一百零四首》@丰戏场中赛锦标，蜜脾古马舞儿多。头筹暗被夺将去，行主喃喃强说呵。
宋-释绍昙-《偈颂一百零四首》@地上翻瓢，眉间挂剑。古道虽微，恶声难掩。穷则通，通则变。倒跨杨岐三脚驴，踏破山前祖父田园，一片两片，四五六七片。千丈悬崖弄险巘，草鞋修整已多时。秋风偿尽皮毛债，散步闲云快活戏。
宋-释绍昙-《偈颂一百一十七首》@池开口镜奁，山耸青螺髻。急著眼来看，不得作境会。觌体全彰解脱门，一蹭牢关百杂碎。
宋-释绍昙-《偈颂一百一十七首》@你面黄，我面黑。是马是驴，各随业力。蓦劄相牵入草窠，鼻头香臭不争多。
宋-释绍昙-《偈颂一百一十七首》@十二瑞峰前，一火白拈贼。佛面夜叉心，是何等相识。烧香供养，使自知非，剪月初无陷虎机。
宋-释绍昙-《偈颂一百一十七首》@瘦藤枝，乌律卒。入草寻人，揣空出骨。不是心不是佛不是物，贬向无生国。
宋-释绍昙-《偈颂一百一十七首》@入微尘，含法界。顶{左宁右页}机，看脚下。须弥灯王，冰消瓦解。
宋-释绍昙-《偈颂一百一十七首》@榴柄短长，锅儿大小，家丑夺端花擘了。狼籍不小，惭惶不少。藏方师兄，平跋则个。
宋-释绍昙-《偈颂一百一十七首》@逼人上树拔却梯，推人入井覆却桶。江湖用此恶心肠，谁云契义金兰重。怪语颠言，开眼说梦。
宋-释绍昙-《偈颂一百一十七首》@蛇头揩癢，虎口拔牙。拚得性命，始是作家。
宋-释绍昙-《偈颂一百一十七首》@国有世臣，伊周是则。神政冰清，忠谟鲠直，存方寸地子孙耕，黍稷非馨深种德。美则美矣，这争如何。巨闢十三华藏界，藏身无变海腾波。
宋-释绍昙-《偈颂一百一十七首》@万叠青山，一溪寒水。花禁冷叶红，草滴虚岚翠，无位真人只者是。不离当处当湛然，左右逢原无二体。觑之瞎双眸，即之云万里。只如坚持汉节，贱卖生姜，妙悟水因，重光佛日。
宋-释绍昙-《偈颂一百一十七首》@再世唐尧，更生虞舜。统御金轮，永膺天命。林泉何以报生成，一缕檀烟万佛名。
宋-释绍昙-《偈颂一百一十七首》@净饭王宫积恶多，从天降谪个妖魔。指天指地胡挥揎，无柰通身秽污何。瑞岩无柄杓，恶水劈头浇，特石须顽也合消。
宋-释绍昙-《偈颂一百一十七首》@跛脚阿师，弄蹄驴子。一字关徒费分疏，栗棘蓬恣情吞吐。凌灭祖师禅，函盖乾坤句。孤危不立自孤危，万仞雪崖丰骨露。十二峰前，斫额望汝。洞山佛无光，无你扪摸处，无你栖泊处。
宋-释绍昙-《偈颂一百一十七首》@苦涩菖蒲茶，胶粘青蒻粽。嗅著鼻头辛，咬得牙关肿。佛病祖病蠲除，妖星怪星惊悚。善才采药，颺在壁根。天师书符，搞藏衣笼。和盘掇出宴佳宾，山鸟山花欣然。锦绣铺陈，笙簧品弄。啰啰招，啰啰送，莫怪空疏，伏惟珍重。
宋-释绍昙-《偈颂一百一十七首》@半晴半雨，酿成格溽。无位真人，口生白醭。玄谈发渊默之雷，妙应答传声之谷。花簇簇，锦簇簇，听不足，玩不足。哑，六六依前三十六。
宋-释绍昙-《偈颂一百一十七首》@一二三四五六七，数目分明谁委悉。李淳风与袁天纲，推尽先天算不出。算得出，昨日五月尽，今朝六月一。
宋-释绍昙-《偈颂一百一十七首》@诸庄收敛，几样心肠。忧风忧雨，忧旱忧荒。刈禾镰虽云快利，要用处不犯锋铓。策勋汗血，别甑炊香。饭里有沙如咬著，方知禾熟不临场。
宋-释绍昙-《偈颂一百一十七首》@天地不仁，人心招感。田稼如云，一风消散。农家血泪流，肝肠断。惟有林间衲子，有亦不知，无亦不管。圆蒲拥雪衾，缀钵盛香饭。放憨一饱万缘空，冷笑傍人忙似鑽。灼然如是，万两黄金也合消，其或未然，切莫怪阎家打算。
宋-释绍昙-《偈颂一百一十七首》@善护菩提树有年，金枝玉叶荫儿孙。大功难纪人间世，千佛名书补处尊。
宋-释绍昙-《偈颂一百一十七首》@衲僧家，无本据。暑退凉生，任情去住。折拄杖，挑拨红尘堆里人，破草鞋，踏断枯木岩前路。无佛处，急赴过，有佛处，不得住。捏聚大千无寸土，业风吹上十二峰。来，徐徐向伊道，提鞋去。
宋-释绍昙-《偈颂一百一十七首》@截流机，分泾渭。清浊浅深，穷源倒底。三脚驴子弄蹄行，踏过何曾沾著水。芝峰家丑外扬，也是碓坊洿米。低声低声，墙壁有耳。座满江南客，何须唱鹧鸪。
宋-释绍昙-《偈颂一百一十七首》@寒空书雁，破壁吟螀。井梧翻叶，岩桂飘香。无位真人，横拖倒拽，无地埋藏。举世生盲人不识，分拿摸象恣猖狂。徒劳香至子，历魏与游梁。哑，鹊石何曾解放光。
宋-释绍昙-《偈颂一百一十七首》@劄得脚跟牢，不怕风涛险。大田多稼如云，只要及时收敛。归来香积国经行，喜见飞檐翔唇吻。议赏元勋，高低有分。
宋-释绍昙-《偈颂一百一十七首》@凤宿龙巢，宸车苔辗。前不搆村，后不迭店。疑杀天下人，自疑犹未免。瞥转一机，星驰电卷。飞来峰刮地风寒，冷泉水滔天浪衮。死句翻右活句传，大冶精金经百鍊。哑，退耕师兄，能事云周，一死何憾。
宋-释绍昙-《偈颂一百一十七首》@拄杖子，黑粼皴。韬藏头角，枯槁身心。刚被业风飘鼓，忙忙入草寻人。奔驰鸟道，簸弄驴唇。湖海听闻齐掩耳，只宜藏拙古岩阴。
宋-释绍昙-《偈颂一百一十七首》@万叠青山，一溪流水。幽鸟绵蛮，烟萝锁翠。瑞岩活计无多，徒挂傍人唇齿。彻骨贫穷，熏天富贵。一阵西风丹桂香。二三子，吾无隐乎尔。
宋-释绍昙-《偈颂一百一十七首》@沧溟深，未必深。须弥险，未必险。衲僧家险岩机不可挨，深密心不可察。拄杖子忍俊不禁，试与探测看。深无半寸，平如镜面。浩大雷声，全无雨点。只好深云龟六藏，佛眼迷踪寻不见。寻得见，瑞岩点一杯茶，徐徐向伊道，日暮穷途，家乡尚远。
宋-释绍昙-《偈颂一百一十七首》@没弦琴，有遗音。调高流水，声振缁林。碧眼黄头争品弄，无端花擘祖师心。瑞岩素非妙手，效颦弹一曲看。叮当叮当，绝听子期迷节奏，和云高挂古松阴。
宋-释绍昙-《偈颂一百一十七首》@荆棘林，大火聚。峭壁深阬，无栖泊处。真饶伊瞥转一机，转得身，通得步。瑞岩未改轻相许，何故凤栖不在梧桐树。
宋-释绍昙-《偈颂一百一十七首》@书载五云，绣添一线。剥尽群阴，天心复见。惟有龟毛拂，今古无迁变。松根石上笑谈空。切忌随他语脉转。
宋-释绍昙-《偈颂一百一十七首》@大智洞明，十方虚彻。玄枢妙转，千圣迷踪。直饶透箐眼明，截流机峻。须知更有向上一路在，这里见得彻去，方知东山五祖老冻脓。
宋-释绍昙-《偈颂一百一十七首》@太里阿瘞丰城剑，才遇张华例发光。积世冤雠都扫却，蛰龙银匣袭珍藏。
宋-释绍昙-《偈颂一百一十七首》@扭碎东山鼻孔，牵断佛眼耳轮。一等施呈毒手，腕头力重千钧。饫饕示味，饱听圆音。汉室威仪重复见，紫芝香散碧岩春。
宋-释绍昙-《偈颂一百一十七首》@忠清千古灿奎文，盖世功名富贵生。旌佩拥云何处去，毗卢楼阁款经行。
宋-释绍昙-《偈颂一百一十七首》@簸弄乾坤，灵蛇在掌。露刃含霜，阿谁近傍。歼厥渠魁未得时，蛰龙护匣牢收抗。还他道地，剑州与太阿无两样。携来剪月亭前，共聚五湖禅流，拭目纵观，连声称赏。
宋-释绍昙-《偈颂一百一十七首》@半夜逾场面，六年栖雪。饿得肠枯，冻得骨折。那更见明星，两眼添重屑。后代儿孙苦证羊，一年一度争饶舌。正法眼藏，宜乎向这瞎驴边灭。
宋-释绍昙-《偈颂一百一十七首》@正月一，是新年。家家庆贺，处处喧阗。惟有拄杖子，不随时变。松根稳坐，石上安眠。蓦地放憨歌一曲，啰啰哩啰啰哩啰。木人听不足，瘦立绿萝烟。
宋-释绍昙-《偈颂一百一十七首》@一点心灯，寒心灿烂。今古长明，几人著眼。诸方老冻脓，烧畲种粟，三呼三应，妙司水因，眉间挂剑。虽然列焰分辉，当暗中有明，当明中有暗。而今拈出亦请看，出格元宵，何妨赏翫。
宋-释绍昙-《偈颂一百一十七首》@独坐大雄峰，临机多弄险。遭虎口杀活不分，脱狐身真假难辨。那堪创立清规，平地深深坑壍。绳索成不共戴天雠，烧炷枫香解释休。
宋-释绍昙-《偈颂一百一十七首》@人从雪峰来，接得乳峰信。郎忙拦搂精神，念一道离怖畏真言，南无三满多，没驮喃，唵部龄，唵齿龄。吽吽，急急如律令。三世诸佛立地听，梵语华言难改正。
宋-释绍昙-《偈颂一百一十七首》@家在蓬莱，霓裾粲霞。步虚声有节，观徼念无差。护剑苍虬鸣宝匣，听琴瘦鹤倚庭花。丹成九转，符扫群邪。不负东林莲神约，乘轺来访竺仟家。虎溪分未得，款吃赵州茶。
宋-释绍昙-《偈颂一百一十七首》@祖父田园，积年荒废。农不务耕，渔专讨利。彻底掀翻自有人，去尽残芦并败苇。雁过长空，影沉寒水，字字声声说大义。
宋-释绍昙-《偈颂一百一十七首》@九十日春今欲过，人生能见几韶光。秦源方被梅花误，隋岸还看柳絮狂。拄杖子，知不迁义，缄封不密，满口嚼冰霜。千言万语无人会，又逐流莺过短墙。
宋-释绍昙-《偈颂一百一十七首》@长须翁，久不见。壁角深藏，心灰百炼。将期休影息阴，岂谓明明弄险。点出夜叉心，擘开菩萨面。丑恶既乖张，佛手难遮掩。赢得春山哭杜鹃，鲜血染花枝，声声怨。
宋-释绍昙-《偈颂一百一十七首》@秋晹肆酷，秋暑炎蒸。不容鹅护雪，难保蜡人冰。一夏噇眠虚过了，秋风拈弄刈禾镰。有权有用，无党无偏。几个祖师头割了，立教凶岁变丰年。
宋-释绍昙-《偈颂一百一十七首》@秋阳肆酷，划地奔雷。洗涤袢襟，喜而不寐。懿德山王赠之以偈：大旱逢甘雨，他乡遇故知。攧崖泉漱玉，尝稻雪翻匙。咿呜咿，谁知艰棘际，复见太平时。拄杖子，暗中闻得，手之舞之，足之蹈之。暑退凉生前路活，化龙一跃出天池，赢得庞公笑展眉。
宋-释绍昙-《偈颂一百一十七首》@僧钵一粒饭，农家一滴血。战争收拾归，知费几牙颊。明玑杵白，别甑炊香。伴客地炉烧榾柮，无宾主话商量。切忌增金以黄。
宋-释绍昙-《偈颂一百一十七首》@雨后豀声寒弄玉，风前木叶碎飘金。风联队互用非声色，花劈威音古佛心。见成家乐，管宴佳宾。莫谓瑞岩岑寂甚，一回拈出一回新。
宋-释绍昙-《偈颂一百一十七首》@打破剑门关，未死先辞世。书偈自涂糊，白把骊珠碎。口款细供通，自首原其罪。木人歌舞石人悲。声遏行云，雁序分，影落千峰外。
宋-释绍昙-《偈颂一百一十七首》@兜率天宫初说梦，修多罗藏又谈空。一人人饱纯陀味，不与寻常至同。娟娟萝月，瑟瑟松风。四壁生涯贫彻骨，敌君王富乐无穷。
宋-释绍昙-《偈颂一百一十七首》@万金包裹烂泥团，不惜当场撮弄看。败阙遭人窥觑了，末梢依旧被渠瞒。
宋-释绍昙-《偈颂一百一十七首》@一点心灯，灵明炳焕。去古来今，清光无间。不同万斛金莲，惑乱痴人赏翫。今朝上元节，拈出普请看。拟方寻思，空华翳眼。
宋-释绍昙-《偈颂一百一十七首》@厮扑场中作断交，拳来趯去不相饶。谁知用尽平生力，却傍被人夺锦标。
宋-释绍昙-《偈颂一百一十七首》@上林春色正繁华，公子联镳去赏花。贪弄玉杯泥样醉，笙歌丛里簇归家。
宋-释绍昙-《偈颂一百一十七首》@远望蓬莱去学仙，途中忽遇李先生。还丹一粒吞还吐，回首空山独自行。
宋-释绍昙-《偈颂一百一十七首》@大悲正眼露堂堂，因此步当摇闪电光。被制风颠医瞎子，暗中拖拽下禅段床。
宋-释绍昙-《偈颂一百一十七首》@岭上云磨松偃蹇，岩前瀑漱石琮琤。瞿昙面目全彰露，谁道今朝始诞生。跛云门棒，休放拍盲。一杓香汤三拜著，听渠千古恶名行。
宋-释绍昙-《偈颂一百一十七首》@一春连雨，民心忧惧。妻子号饥，米无糴处。珍重活衲僧福德聚，衲被蒙头无思无虑。九旬禁足，钝鸟栖芦。三月巡居，蛰虫坏户。翻转铁面皮，嫌佛不肯做。
宋-释绍昙-《偈颂一百一十七首》@前宵剪月亭边，曲奏高山流水。虽云狮子筋弦，品弄必资妙指，不落宫商人耸耳。嘉州大像增百倍精神，荆溪老龙添十分活意。正音将谓绝无闻，谁料郑声乱雅中，有此清弹尔。惭愧惭愧。
宋-释绍昙-《偈颂一百一十七首》@雷轰荐福碑，天秘无文印。字义既难明，心传谁得正。东湖泻恨浪滔天，惊{確石换忄}瑞岩残梦醒。猛拍阑干，叫天不应。哭泣不成兮笑不成，野花泪湿千峰影。
宋-释绍昙-《偈颂一百一十七首》@三月休征，修文偃琥。治格太平，生灵鼓舞。无端塞马嘶，又欲扬尘簸土。密运机筹，肃行师旅。塞北安南一战收，生死冤魔都扫去。星赏元勋，凯歌声撼芝峰路。
宋-释绍昙-《偈颂一百一十七首》@九月授衣天，芝峰无可授。破衲拥寒云，对客慵开口。
宋-释绍昙-《偈颂一百一十七首》@成痴襟怀为爱山，不逢佳处不开颜。锦屏剑阁重机见，疑在岷峨翠霭间。
宋-释绍昙-《偈颂一百一十七首》@一二三四五，六七八九十。梵语华言译不成，玉几重新添注解。安义炳然，无人邻解。赖有同风知，点头道奇怪。彷彷佛佛，一似东山瓦鼓歌。腔调宛同，声无高下。彭八剌拶，未在未在。
宋-释绍昙-《偈颂一百一十七首》@书云开管宴，法轮食轮转。觑之双眼盲，味之唾三嚥。云门胡饼，谩自夸张，杨岐栗蓬，急须收卷。露柱灯笼，春风满面。
宋-释绍昙-《偈颂一百一十七首》@道德五千言，深明玄妙句。云门一字关，截断横陈路。十二峰前，危分险布。唤醒惺惺石上瞌睡主人公，握手评论，掀眉笑语。惊放寒梅一两花，漏洩先春，奔驰驰驿使。哑，寻香逐臭虫人无数。
宋-释绍昙-《偈颂一百一十七首》@向上机，顶门眼。察秋毫处暗昏昏，透险崖中平坦坦。三世诸佛，正视无门，白牯狸奴，活埋何限。
宋-释绍昙-《偈颂一百一十七首》@亲随弥勒下长汀，一字王书奉化名。辅国功成归内院，子孙恩被锦衣荣。
宋-释绍昙-《偈颂一百一十七首》@无辨古今眼，有辨古今舌。说得十分真，何如见得彻。见得彻，耿耿心灯夺夜寒。年年宴赏元宵节。
宋-释绍昙-《偈颂一百一十七首》@茅舍春深，韶华可人。山花裛翠，烟草如茵。况有寻幽客至，锦囊探句，藜杖挑琴。握手松根同一笑，高风曾不护东林。
宋-释绍昙-《偈颂一百一十七首》@广汉马驹子，十方罗汉僧。不吃金鸡粟，专衔血战冤。古龙渊吸乾到底，清凉权靠倒无根。五处移场弄巘险，化机曾不涉春缘。休征藏密，地陷天崩。棠棣花残雁沉影，椎胸未免哭苍天。
宋-释绍昙-《偈颂一百一十七首》@三月青春弹指过，九旬朱夏又从头。茶抽雀舌郎忙摘，麦弄蝦须逐旋收。炽然说法，声撼林丘。
宋-释绍昙-《偈颂一百一十七首》@结夏已半月了也，水牯牛作麽生。爱从荒草去，不向坦途行。闹中牵索，静处加鞭。月白风清眠露地，声声牧笛响烟村。
宋-释绍昙-《偈颂一百一十七首》@小供天中节，家贫乐有余。蒻包粳米粽，茶点石草蒲。不用童寻药，何须鬼画符。千妖俱扫迹。长夏得安居。衲僧门下，天地悬殊。
宋-释绍昙-《偈颂一百一十七首》@放下著，莫妄想。无孔铁鎚，半斤八两。面门抛掷，土旷人稀。无业赵州元不会，凤林行徒自说吒之。
宋-释绍昙-《偈颂一百一十七首》@六月苦炎热，蜡人何似生。火云烹得解，解后却完全。堪笑云门老，杲制风颠，通身臭汗。微凉生殿阁，打失鬼精魂。要会诸佛出身处，驴年驴年。
宋-释绍昙-《偈颂一百一十七首》@雨足龙头，年丰民乐。袖出刈禾镰，大地全收却。归来十二峰前，别甑炊香，明玑满钵。餵饱活衲僧，曲肱酣睡著。佛法身心烂似泥，哑，医无药。
宋-释绍昙-《偈颂一百一十七首》@十二峰前傀儡棚，尽由行主线抽牵。编排科段元新旧，歌舞秋风乐管筵。
宋-释绍昙-《偈颂一百一十七首》@人从福州来，接得江西信。报道雪峰木扑，辊入育王鳗井。怒浪翻空，鱼龙乞命。秋风吹落惺惺石上，惊触主人翁酣睡醒。掀眉一笑千峰静。
宋-释绍昙-《偈颂一百一十七首》@八月十五中秋节，人皆竞赏天边月。心月孤圆自不知，不涉圆亏光影灭。马师父子错商量，拂袖便行犹未彻。诸人还见心月麽，急著眼看，重重金屑。
宋-释绍昙-《偈颂一百一十七首》@岩桂飘香，井梧凋叶。活祖师机，重重漏洩。见得分明眼似眉，道得完全舌如结。诸人要知亲切句麽，蒲团三月冷如冰，今朝稳坐，静听渠分说。
宋-释绍昙-《偈颂一百一十七首》@九月九，重阳节。不向东篱赏菊花，只点茱萸茶一啜。苦涩难尝舌如{上绝下力}，更吞栗棘蓬肝肠裂。且道陶渊明，还曾知此味麽。莫说莫说。
宋-释绍昙-《偈颂一百一十七首》@九月授衣天，山林无可授。破衲拥残云，痴坐蒲团透。长庆棱卷帘悟道，病眼见空花。香林远纸袄大书，破袖争出手。凫短鹤长，驴前马后，不知笑破他人口。
宋-释绍昙-《偈颂一百一十七首》@绣合新添一线长，金针斗巧制鸳鸯。不知这个长多少，莫把龟毛乱较量。
宋-释绍昙-《偈颂一百一十七首》@要见心珠发耿光，只消一念破悭囊。昆虫草木承恩国，世世丛林建法幢。
宋-释绍昙-《偈颂一百一十七首》@十方义聚，和气如春。非魔非佛，无主无宾。食法二轮能妙转，不虚剪月过书云。闻韶不知味，门户喜重新。
宋-释绍昙-《偈颂一百一十七首》@当年不合弃金轮，忍冻吞饥度六春。又被毛头星换眼，至今苦屈未能伸。瑞岩不孝，尚有慈心。烧块木头修薄供，且图温饱过，切忌赚他人。
宋-释绍昙-《偈颂一百一十七首》@兆应丰年，单明一色。玉作楼台，银连巷陌。新晴人喜贺元正，不识春山头并白。
宋-释绍昙-《偈颂一百一十七首》@茶迎过客无新旧，秤定须弥有重轻。活弄手头虽得妙，休如闻爆桶箍声。
宋-释绍昙-《偈颂一百一十七首》@今朝二月十五，黄面瞿昙灭度。诸方挝鼓声冤，尽是闲言和语。一点涅槃心，无人知落处。山花泪滴如红雨。
宋-释绍昙-《偈颂一百一十七首》@久雨新晴，物情显焕。蝶弄海棠阴，莺啼杨柳岸。声色纯正真，不得一半。堪笑灵云活眼睛，却被桃花换。哑，瞎汉瞎汉。
宋-释绍昙-《偈颂一百一十七首》@杨岐栗棘蓬，赵州殿里底。一句当机裂万差，尽大地人扶不起。
宋-释绍昙-《偈颂一百一十七首》@四十年同参，廿余年相别。不唱菩萨蛮，休暇说佛法。蓦劄相逢十二峰，我患生盲你患聋。是圣是凡都莫问，且分苔憩松风。
宋-释绍昙-《偈颂一百一十七首》@客路奔驰岁月深，朝游东鲁暮西秦。子规苦劝人归去，血溅岩花几见春。
宋-释绍昙-《偈颂一百一十七首》@示大家身，为帝王母。与佛同生，福兼寰宇。万国欢悰庆诞弥，蟠桃何止宴瑶池。
宋-释绍昙-《偈颂一百一十七首》@九曲河清产圣人，行尧舜道觉斯民。万邦翘仰垂衣化，鼓舞春风贺太平。
宋-释绍昙-《偈颂一百一十七首》@九旬禁足。困鱼止泺。三月安居，钝鸟栖芦。圆觉伽蓝俱扫迹，释迦弥勒是他奴。
宋-释绍昙-《偈颂一百一十七首》@筀笋剪龙须，山茶烹雀舌，款客话家私，各打乡谈说。闽蜀同风，浙音迥别。老倒芝峰耳重听，子规声诉三更月。
宋-释绍昙-《偈颂一百一十七首》@倾倒投子油瓶，拗折龙孙头角。大炉鞴裹烹煎，香透千岩万壑。殷勤奉供昔年高卧白云僧，与无舌人从头咬嚼。咬得著，鼓舞升平，唱村田乐。
宋-释绍昙-《偈颂一百一十七首》@跨弄蹄驴，住疏壁院，千古遗风今再见。吞吐何须栗棘蓬，煅炼已成丹九转。倾出瓶壶，寒光闪电，扶危妙在通权变。
宋-释绍昙-《偈颂一百一十七首》@九旬禁足山嫌多，那更重加一月遥。不解六根门互用，蜡人铁做也应消。
宋-释绍昙-《偈颂一百一十七首》@八月秋，休处热。塞雁来宾，井梧凋叶。衲曾拄杖知时节，千里万里一条铁。
宋-释绍昙-《偈颂一百一十七首》@监本祖庭花东西争擢秀。一等放清香，不分新与旧。枝枝叶叶，陡顿精神，妆点芝园劫外春。
宋-释绍昙-《偈颂一百一十七首》@秋菊铺黄，茱萸裛翠。彭泽渊明，清吟浊醉。一年一度赏东篱，蹉过重阳总不知。因甚如此，逐物意移。
宋-释绍昙-《偈颂一百一十七首》@罢亚黄云精神玉粒。熟知稼穡人。著意勤收拾，已收拾，舂石坠腰，炊香满室。客来唱曲贺丰年，抚髀清欢，莫嫌贫极。
宋-释绍昙-《偈颂一百一十七首》@杨岐驴弄蹄，天衣雁沉影。两个老无知，语不分邪正。何似火炉头话，无主无宾。是非审定，不违法印。我王库内岂有是刀哉。古今多少人以橘皮为火，纷然错认。哑，列灰煨杀谁深省。
宋-释绍昙-《偈颂一百一十七首》@航海而来，而壁而坐。未明直指单传，先被梁王勘破。当门齿露风，只履归何早。熊耳峰前，累累荒草，至今惹得行人笑。
宋-释绍昙-《偈颂一百一十七首》@昨宵送旧，今日迎新。迎新送旧，费尽精神。新旧两头忘记了，始知今日是元正。不用借婆衫子拜，今年人是去年人。
宋-释绍昙-《偈颂一百一十七首》@贫苦芝峰，赏元宵节。宴乐佳宾，将何铺设。明挑海底灯，细剪亭前月。打拍东山瓦鼓歌，掤领先剌札，乐有余，清不彻。趣味森严，恰似赵州，曾到未到，吃杯杯茶，洞山生姜不改辣。哑，不是知心向谁说。
宋-释绍昙-《偈颂一百一十七首》@二月十五，瞿昙灭度。山鸟悲春，山花泣雨。尽大地人，有屈无伸处。独有瑞严拄杖子，铁作心肠浑不顾。唱玉平歌，欢声满路。因甚如此，歼厥渠魁，澄清寰宇。
宋-释绍昙-《偈颂一百一十七首》@浴乎沂，舞雩归。道存目击，乐以忘机。嗟叹奔驰途路客，抛家失业有谁知。杜鹃啼出血，劝得几人归。
宋-释绍昙-《偈颂一百一十七首》@薄福值荒年，日餐三顿粥。两眼挂青山，真味填枵腹。贫有余，乐不足。谁管古人见延寿不见延寿，山前麦熟与未熟。无事岩泉洗耳听，幽禽巧奏阳春曲。好大哥，快活快活。
宋-释绍昙-《偈颂一百一十七首》@五髻峰头，怨憎会苦。热血相喷，重重染污。个样老妖魔，惭愧今朝死。粗茶一瓯，粗香一炷，供养阿侬。
宋-释绍昙-《偈颂一百一十七首》@愿百劫千生，蓦劄相逢，好眼看承，好收攀顾。切莫重行巘险路，背后恐遭人指註。
宋-释绍昙-《偈颂一百一十七首》@大地全荒总不忧，夺饥人食缚耕牛。衲僧举止合如是，百炼精金肯博鍮。
宋-释绍昙-《偈颂一百一十七首》@捞摝群迷，示生五浊。臭秽通身，如何洗却。百滚洋铜浇一杓，彻骨清凉，快活快活。
宋-释绍昙-《偈颂一百一十七首》@六年偿债芝峰寺，费尽衣盂用尽心。今日杖藜行活路，笑看花木媚清阴。
宋-释绍昙-《寄贺钱{左山右贲}荐福东林和尚》@烹金炉去杳无踪，沉影愁看雁过空。出手与渠重结了，未应碧眼是顽铜。
宋-释绍昙-《寄贺钱{左山右贲}荐福东林和尚》@钱王活业付东林，古墓埋藏暗箭深。机正发时谁中的，空山落日几惊心。
宋-释绍昙-《寄贺钱{左山右贲}荐福东林和尚》@法身边事会多时，端的枯樁弗用疑。无柄铁鎚轻击碎，心花粲发不萌枝。
宋-释绍昙-《寄贺天童灭翁和尚》@接人筹室肯雷同，用治后机不犯锋。把定牢关轻放过，一人标记一株松。
宋-释绍昙-《寄华严赜讲师》@半生不睹德云翁，悬想经行在别峰。破一微尘相见了，揭翻华藏十三重。
宋-释绍昙-《寄梅墟陈提干》@齿履登临乏款延，薰风报谒郁蓝天。拂尘未下云檐榻，采宝新归海国船。乘兴□□迷柳下，搜吟□梦到梅边。何时握手东林社，重结三生未尽缘。
宋-释绍昙-《寄石溪和尚自雁宕归》@雁峰削玉锁层阴，彷佛梅阳瘴面春。回首揭天挝毒鼓，声怨何止十三人。
宋-释绍昙-《寄紫箨茶与虎丘石溪》@箨龙衔味噀春英，香入萝窗午梦清。笑汲新泉烦陆羽，贵图尊宿眼增明。
宋-释绍昙-《假庵》@穿凿虚空幻架成，从来共住不知名。笑他借位明功底，错认檐头雨滴声。
宋-释绍昙-《肩袋过水布袋赞》@这汉一生弄险，爱向风波里辊。肩个布袋截流，脚下不知深浅。劈箭机先，路通一线。
宋-释绍昙-《简州性上人求语》@春山杜鹃啼，苦劝人归去。声碎竹林风，血染花梢雨。我老无家可得归，萝窗睡饱云黏衣。山童推枕破残梦，报道有僧开竹扉。何方圣者来寻讨，解包颺下青龙钞。便欲庭前纵火焚，净地岂容狼藉了。问渠何日离飞来，两月奔驰未到家。好劝急归休歇去，春风落尽武林花。
宋-释绍昙-《见湖心老僧暑夜发书因成口占》@八十山翁夜发书，援毫气蹙汗流珠。自怜一把清闲骨，家火地镝炼得枯。
宋-释绍昙-《江西宝兄乞东际》@当阳一路没途程，剖破藩篱即觉成。震旦心宗凌灭尽，到家犹自隔重溟。
宋-释绍昙-《节夫》@一生坚守居延操，历尽间关见老成。菊噀晚香松傲雪，短筇扶瘦日寻盟。
宋-释绍昙-《净慈送拱侍者之天童参天目》@无孔铁鎚三五百，烹金炉里铸成来。就将一个轻抛掷，击得玲珑窍子开。
宋-释绍昙-《净妙室为竹院可都正说》@一尘不立所依亡，脱体灵胆自放光。巨闢三玄三要语，接人无力下禅床。
宋-释绍昙-《镜堂》@非明非暗亦非台，万像从教影现来。刚被老卢书破壁，没尘埃却有尘埃。
宋-释绍昙-《居士看日灵照先化去图赞》@这豆娘儿，短头折脚。弄弄鬼精魂，搀先一著。看日庞公监本獃，深深好与一坑埋。
宋-释绍昙-《居士问马祖不与万法为侣图赞》@万法本空，与谁为侣。道得十成，难为共语。
宋-释绍昙-《巨源》@元无一滴鼓波澜，发得头来海样宽。举棹迷踪知几许，桃花误作武陵看。
宋-释绍昙-《筠溪》@虚心中有箭锋机，妙密谁云立处危。大道陵迟全劲节，香严一击未忘知。
宋-释绍昙-《靠布袋常思惟赞》@赤骨律穷，单靠布袋。子细思量，大有事在。平地要升兜率天，你这汉是颠是騃。
宋-释绍昙-《靠布袋看髑髅不开口笑赞》@笑不露唇，见不透脱。布袋靠得虽牢，髑髅枯眼再活。若要活奉化，肚肠尽情拈却。
宋-释绍昙-《靠袋睡赞》@自与尘劳交辊，肚里千机万变。虽然靠布被头，疑你睡得未稳。
宋-释绍昙-《靠袋睡赞》@弄尽千般死伎，布袋全身靠倚。寻思总是虚花，不如打觉瞌睡。
宋-释绍昙-《空华严号明海》@一片虚凝鉴古今，持蠡难测几何深。十三华藏重重现，照彻微尘古佛心。
宋-释绍昙-《哭栅石壁》@心镜交光十四年，谁知失照髑髅前。春风梦绕福城路，忍听乱啼花坞鹃。
宋-释绍昙-《懒翁》@口生白醭怕开言，几度抬身又困眠。佛法从教陈烂却，权衡不在老夫边。
宋-释绍昙-《老农》@畲田击壤乐年丰，不与儿曹戏剧同。问著义皇已往事，钁头倒把舞春风。
宋-释绍昙-《礼大梅塔》@即心即佛已随邪，况与庞翁乱撒沙。茅舍从兹混尘迹，老梅羞放雪中花。
宋-释绍昙-《礼香山汤禅师》@寂寞空山宴坐时，千钧重寄一丝危。直饶双眼频开合，著处由来不自知。
宋-释绍昙-《礼云门千岁塔》@越山清绝无尘翳，不到胡僧取次埋。辄莫更加千岁寿，也须和骨洗将来。
宋-释绍昙-《李翱见药山图赞》@天本藏云，瓶元贮水。不会看经。那堪指示。寄语唐朝李相公，只须著眼听松风。
宋-释绍昙-《李白醉骑驴图》@酒渴思鲸饮，金鸾早退朝。醉身扶不起，压折老驴腰。
宋-释绍昙-《琏监寺１》@烹金炉里脱胚{左车右军}，妙斲初无爷凿痕。汝质自成瑚琏器，我侬甘作破沙盆。
宋-释绍昙-《琏监寺２》@曾把杨岐破屋撑，闲骑驴子弄蹄行。犯寒踏月慈溪上，冷笑梅兄太瘦生。
宋-释绍昙-《邻峰艮上人１》@四十余年别故乡，梦魂时复到藏王。春风九曲溪头寺，桃花翻霞柳弄枘。
宋-释绍昙-《邻峰艮上人２》@短筇扶瘦扣烟萝，款问东山瓦鼓歌。老倦不能讴唱得，隔窗幽鸟语尤多。
宋-释绍昙-《灵叟小师悟垓侍者求语》@碧落一碑无赝本，非草非真非隶篆。镜样渝江彻底清，字义炳然人少见。灵叟珍藏岁月深，南来吴越人争寻。瘞鹤铭辞匪同调，寒山诗句非知音。纷纷问字谁亲切，勾不成勾丿不丿。争得卢公赛子云，一肩担荷柴冲折。临行密付阿谁边，妙处休云子不传。索性扫除元字脚，义天云净月孤玄。
宋-释绍昙-《灵照女赞》@几对丹霞斗活机，恶心肠有老爷知。笊篱妥得春风满，不直分文卖与谁。
宋-释绍昙-《六言山居》@野菜花飞胡蝶，古藤枝挂清猿。闲倚柴门看倦，枕肱高卧云根。
宋-释绍昙-《六言山居》@积雪封无过路，乱云堆满空庭。我也谁能扫得，掩关且读残经。
宋-释绍昙-《六言山居》@盘石新封翠藓，破龛重绕青萝。唤起惊回残梦，月筛林影婆娑。
宋-释绍昙-《六言山居》@粉芋头煨软火，懒黄菁煮沙瓶。饭后乌藤用事，小奚忙启岩扃。
宋-释绍昙-《六言山居》@石磵霜凝松粉，竹篱雪点梅肤。春到山家日远，愧贫管领全无。
宋-释绍昙-《六言山居》@晓迳旋除榛翳，午厨要款隣僧。童子扫雪归晚，忍饥趁机□娇藤。
宋-释绍昙-《六言山居》@香雾晓垂帘幕，幽禽春弄笙簧。谁料贫无一物，迩来富敌君王。
宋-释绍昙-《六言山居》@两耳炉焚柏子，一拳不养菖蒲。客至莫谈尘事，略寒温外跏趺。
宋-释绍昙-《六言山居》@得夫心无半点，圣凡机裂千差。终日山禽聚集，且无个去衔花。
宋-释绍昙-《六言山居》@香醉人寻梅坞，马嘶声度云坳。急把柴门深掩，从教小外推敲。
宋-释绍昙-《龙渊》@未施爪距攫风云，玉鉴光寒不染尘。昨夜寒涛轻蘸月，赚他无限抉珠人。
宋-释绍昙-《吕洞宾见黄龙图赞》@铛煮乾坤，粟藏世界。纵得长生，终成败坏。不是黄龙盖覆伊，太阿补履岂如锥。
宋-释绍昙-《律宗玉维那三人礼石佛求语》@老倒南山犯真律，三生凿破寒岩石。不立名中强立名，弗狼籍处成狼籍。儿孙膝下有黄金，拨草瞻风远访寻。三拜起来发一叹，方知老子错留心。天真自性佛不管，顽石头边讨甚碗。费尽钳鎚多破绽，乌藤紧捉从头看。
宋-释绍昙-《梅窗》@溢目湖山看不足，引清吟有此云房。檐牙挂月横疏影，隙眼通风度暗香。夜掩只疑和靖宅，晓开争看寿阳妆。兰兄礬弟休相怜，斗室难为纳众芳。
宋-释绍昙-《梦庵》@肱枕萝窗饱黑甜，华胥游遍鹤蹁跹。不思议境全机路，何待逢人竖起拳。
宋-释绍昙-《妙恩侍者求语》@一奁春锦斗鲜明，较古菱花越样清。照影不应呼小玉，至今湖海客关情。
宋-释绍昙-《明月谷血书华严蒙恩宣入内庭》@一回{上祝下土}破娘生指，血染春风开杂花。香喷龙王宫殿满，胡僧嗅得鼻头喎。
宋-释绍昙-《南桥》@渡驴渡马已多时，踏断何妨入水泥。赡部洲人争弄险，要渠知有截流机。
宋-释绍昙-《南山》@寿岳名标自古今，万年松矮翠成阴。东篱采菊悠然见，珍重渊明眼有筋。
宋-释绍昙-《南杨判镇以诗问安次韵》@拙养自林泉，鏖战惊蛮触。心灰百念寒，虐焰肯停蓄。猗欤子云翁，惜我如龟玉。无复献楚庭，终期毁于椟。
宋-释绍昙-《讷翁》@纵悬河辩诳痴愚，理尽辞穷口嗫嚅。卒急未能谈吐得，相看摩捋白髭须。
宋-释绍昙-《宁藏主省师兄求语》@橘州文学石桥书，妙画雄才举世无。宗说俱通心眼活，奇哉老蚌出双珠。百年凛有遗风烈，行处同途不同辙。知翁真得虎头痴，月峰清照峨嵋月。分飞雁影各东西，几对秋风叹离别。去去吴天净如洗，淡墨联书形字义。
宋-释绍昙-《庞婆报儿儿即倚锄立化图赞》@小姝先行，老爷踵去。无意奔丧，急寻死路。哭泣煞孤孀这老娘，钁头边事难分付。
宋-释绍昙-《裴相国参黄蘖图赞》@大小痴禅，对谈甚底。背后人听，不能夺耳。切莫求安古佛名，当头便触贤侯讳。
宋-释绍昙-《蓬维那号鳌山求语》@制断任公子钓轮，波腾岳立几千寻。曾郎梦觉方惊险，撒手悬崖死却心。
宋-释绍昙-《蓬州如行图僧求偈》@懒受神仙不死方，弃蓬莱入野僧房。莫教错下风幡语，头被傍人剃得光。
宋-释绍昙-《瓢泉》@当阳剖破劫壶来，见彻根源眼有沙。临际爷爷得一杓，葛藤浸烂又萌芽。
宋-释绍昙-《平山》@一镜面铺非划削，且无高下与人争。拟从顶{左宁右页}寻玄路，著脚须防有赚坑。
宋-释绍昙-《平溪》@一片寒光湛不流，古今谁解觅源头。东西虽有地如掌，未许南泉闲牧牛。
宋-释绍昙-《鄱阳恭上人求语》@鄱阳风鼓浪千寻，彻底探穷不顾身。塔主连声呼莫莫，截流机峻恐惊人。
宋-释绍昙-《破衲》@通身百杂碎，谁解成褫得。鸡足紧收藏，当来问弥勒。
宋-释绍昙-《璞庵》@含藏一片玉连城，三度亲曾献楚庭。未跨门时琢雕了，春风深锁绿萝扃。
宋-释绍昙-《朴庵》@确实行藏与古俦，略无半点诈明头。竖粗拳验方来眼，未跨门时见便休。
宋-释绍昙-《普化赞》@大悲院里趁村斋，卒死无人出地埋。捏怪凌空摇木铎，春风处处露尸骸。
宋-释绍昙-《栖岩》@拗折妆藤枝，靠全险崖句。佛祖谩寻踪，无你湊泊处。
宋-释绍昙-《契庵》@语言道断转玄枢，千圣机关尽密符。接向上人通一路，拳头竖起莫嫌粗。
宋-释绍昙-《谦翁》@具通方眼放{嗤口换目}盲，争肯先人一步行。穷四部洲求逊让，看来不出老先生。
宋-释绍昙-《樵隐》@斫得块柴担不起，和云颺下枕头边。梦魂不涉人间世，肯把黄梅破钵传。
宋-释绍昙-《清凉礼先师遗像》@白云迷谷云铺阶，老倒清凉眼著沙。若问普通年远事，三千里外摘杨花。
宋-释绍昙-《泉大道赞》@赤身跳入毒龙潭，血战积压他死几番。挣撰出来噇钵酒，郴州六月火云寒。
宋-释绍昙-《泉山》@接得灵源正脉亲，险崖机里解翻身。莫教倒岳倾湫去，浸杀茫茫大地人。
宋-释绍昙-《人我担》@骨露皮穿未肯休，冥机蛮触战蜗牛。一肩人我都担了，遍界从教是髑髅。
宋-释绍昙-《仁座主自西山来求语》@灯窗苦读觉身癯，暂握筇枝访野夫。爱竹劲思持玉节，看梅闲共数银须。西山月冷归招隐，南岳风清欲步趋。灵利莫教人指去，且教船子老江湖。
宋-释绍昙-《日本澄上人》@扫尽机缘万法空，灯潭不许卧苍龙。翻身踏断来时路，家在海山云外峰。
宋-释绍昙-《日本慈源禅人归国请偈》@牧间今睥六十八，湖上掩关期养拙。万缘不挂一丝头，对客懒饶三寸舌。问吾道，秧田泼绿农夸好。问吾禅，烟林噪晚声未闻。无端外国人瞒我，插片木头讨甚麽。吃盏粗茶送出门，海山啼断催归鸟。
宋-释绍昙-《日本国光禅人旋乡求语》@大唐国，日本国，临风放出辽天鹘。不隔重溟见得亲，依然却被重溟隔。光禅拚不顾浑身，咬定牙关力访寻。白浪堆头航一苇，普通年远只如今。焚香扣我西来旨，三十乌藤敲出髓。非佛非物亦非心，拟议白云千万里。结成不共戴天冤，怒气蒸云走出门。这回必要讨分晓，归问阿斧隆长老。
宋-释绍昙-《日本然上人１》@横担楖栗走诸方，佛祖玄关路转长。放下身心归故隐，金乌依旧出扶桑。
宋-释绍昙-《日本然上人２》@奔趋客路困尘泥，蚁梦方酣蝶梦飞。赖有啼鹃知此意，一声声劝不如归。
宋-释绍昙-《日本玄志禅人请语》@上人幼负凌云志，十五为僧今廿二。鲸波不怕险如崖，远涉要明西祖意。老松阴下扣烟扉，未透慈溪劈箭机。满口乡谈学唐语，帝都丁唤那斯祁。粗拳便欲拦胸{上祝下土}，又恐傍观分背触。快归省问老传衣，古磵寒泉休瞪目。
宋-释绍昙-《磉石》@鎚凿工夫见十全，润时知雨玉余温。看渠负载擎天柱，个个无非硬脚跟。
宋-释绍昙-《山水图》@招提依约在烟萝，酒旆风微拂钓蓑。欲税云林归卜隐，山灵应笔赚人多。
宋-释绍昙-《山叟》@不褒红尘有利名，閒听幽鸟静看云。羲皇世上无穷乐，曝背茅檐策几勋。
宋-释绍昙-《烧笋》@稚子相呼脱锦衣，饷春不减道山薇。翻身跳入炉中浴，透得山僧啮镞机。
宋-释绍昙-《石庵》@确硬工夫做十全，宾关深锁绿萝烟。险崖机峻无人透，几见春山蕨竖拳。
宋-释绍昙-《石壁》@一方峭峻绝安排，立处还同万仞崖。卢老倩人书不得，春日濈濈长莓苔。
宋-释绍昙-《石灰》@炉鞴亲从锻炼来，十分确硬亦心灰。盖空王殿承渠力，合水和泥做一回。
宋-释绍昙-《石井》@打硬工夫搆得深，谁知水底有蓬尘。放开一线路头活，落赚几多明眼人。
宋-释绍昙-《石室和尚赞》@面孔得人憎，脑中秋月皎。做处没瘢痕，用时成要妙。见明极透出夜明帘，依圆照烂煨文武火。几处移场弄险机，电卷风旋人绝倒。
宋-释绍昙-《石溪自雁宕避难回天童巢云》@苍鹰俊翼倦摩霄，岩下深云稳寄巢。且放愁胡双眼闭，恐惊群鹭宿寒梢。
宋-释绍昙-《拾得磨墨赞》@面皮顽恶发须忪，磨墨元来也不中。冷看他人书淡字，不知污得布裙浓。
宋-释绍昙-《拾得磨墨赞》@可怜拾得，侧望徒劳。墨有消时恨不消。
宋-释绍昙-《世尊乞食归放拄杖以手拄颐坐眠赞》@雪岩曾经苦，勤行七佛仪。持钵不得食，诈道不闻饥。六环锡重，无力扶持。颺下拄颐眠一觉，梦中消息许谁知。
宋-释绍昙-《示宝头陀之径山打钟》@劳生梦寐分途辙，深省一声何处发。客系枫林半夜舟，僧敲烟寺黄昏月。争似凌霄峰顶头，怒鲸吼彻千林秋。饱噇眠汉不知晓，有眼如盲还听否。我侬会得无闻性，说与头陀终不信。不信试归撞击看，风递落花山意寒。
宋-释绍昙-《示日本景用禅人》@日本国与大唐国，一片皇风无间隔。如将枣置针锋，破草鞋跟天地窄。上人满腹{上祝下土}疑团，夷夏区分扣牧间。老懒不能分说得，隔林春鸟语绵蛮。当机为汝分明举，不涉离微急荐取。佛祖玄关错踏翻，金乌飞上珊瑚树。
宋-释绍昙-《疏山送道州如矮归湘西》@笔头俊逸眼头亲，邈得疏山矮子真。落雁图边轻展看，谁云不是道州人。
宋-释绍昙-《疏山送日兄归玄沙》@疏山觅得曹家女，娇舞西风不解羞。归与谢郎称万福，免教红烂在渔舟。
宋-释绍昙-《疏山塔》@衲僧毛病没星星，刚被傍人授记成。万壑松涛撼明月，隔溪误认倒屙聋。
宋-释绍昙-《疏山塔》@活被人埋汝水濆，新丰一曲杳无闻。可怜娇舞曹家女，不嫁春风嫁白云。
宋-释绍昙-《双溪》@朝过正派竞分支，那个源头肯放低。堪笑截流人不荐，从东过了又从西。
宋-释绍昙-《舜待者以拙自处请语为警》@大地人求巧，子独全其拙。吃饭倒把匙，刺眼翻著袜。只知困守株，不愁飞辩月。天真未解分，混沌一团铁。抱璞寻炉鎚，巧手难施设。朅来就拙玲珑阴，毡拍板合无弦琴。摘杨黄花嗑然笑，樵童牧竖皆知音。岂不见棱道者，破七蒲团无缝罅。鬼窟翻身呼大差，卷起帘来见天下。又不见隆藏主，此是吾家睡虎子。气肃西风牙爪露，千林扫迹无狐兔。须知巧自拙中出，巧拙到头无处觅。无寻觅处知端的，急来与汝粗拳吃。
宋-释绍昙-《舜兄南山为僧后归东林》@新生白额眼光摇，肯向南山恋旧巢。背蹭西风行一转，人惊不过虎溪桥。
宋-释绍昙-《松上人求古林》@秀擢威音劫外春，灵根盘结几何深。挺生临济清凉树，尽大地人来息阴。
宋-释绍昙-《松州》@一道阴凉自古来，依稀临济手亲栽。枝枝叶叶垂清露，点得合城人眼开。
宋-释绍昙-《嵩岳珪禅师移树图赞》@野树无要作麽移，盖头茅免八风吹。直饶深入那伽定，弄鬼精魂谁不知。
宋-释绍昙-《送辩兄归松江》@听清猿罢啼烟霞，声色纯真未到家。一曲吴歌归棹稳，松江雪点白蘋花。
宋-释绍昙-《送椿兄之蒋山》@老全凌霄彻骨穷，强书白契卖虚空。要将刀尺分长短，须向钟山问宝公。
宋-释绍昙-《送东川本之太白》@万松关险路萦纡，门掩深云窄有余。佛过低头不妨得，且图人见额边珠。
宋-释绍昙-《送鉴禅人自天童之江心》@东谷生涯彻骨贫，烦君说与了师兄。一从凤宿龙巢后，宝殿无人步月明。
宋-释绍昙-《送节操翁住阎寺》@早年教海已驰名，破衲青灯究一经。不惜虚空开口说，肯教顽石点头听。宸奎锡命旌梅坞。丹桂飘香供柏庭。
宋-释绍昙-《送杰兄归子云墨池》@凌风倒握瘦藤枝，来探坡仟浣墨池。染污一身难洗雪，到家莫使子云知。
宋-释绍昙-《送径山圆兄乱后归乡》@故国类尘惨甲兵，劳生终日望升平。军持带得龙渊水，归去何妨一洗清。
宋-释绍昙-《送镜兄之虎丘》@虎岩老虎太威狞，平地拿人死复生。背却西风行一转，髭须倒捋两三茎。
宋-释绍昙-《送俊兄归桃源省母》@故国胡尘蔽不开，拿舟深入武陵家。野桃花映娘生面，莫学灵云眼著沙。
宋-释绍昙-《送老闻归安公》@楼至一双粗脚踪，分明弄假却成真。去将锹子从跟划，免踏春泥惑乱人。
宋-释绍昙-《送林荆州归蓬莱》@蓬莱山翁抱仙骨，稳跨长鲸游八极。玉壶深贮海山云，十载穷幽归未得。年业骨蜕壶倒空，长鲸又化为苍龙。了无一物可依倚，卷舒出没云无踪。而今返旆蓬莱去，直欲追寻赤松子。与渠击碎大还丹，为渠塞断长生路。示之肘后符，佛魔敛袵龙蛇趋。授之不传诀，珊瑚枝枝撑著月。阿呵呵，胸次风流和几何，我分岩扃饱黄独，佳音听取到烟萝。
宋-释绍昙-《送绵袄与东冈》@罗纹结角见踪由，翻著从教刺眼休。线路放开绵密密，瞿昙踢出脚尖头。
宋-释绍昙-《送勉华严见本师》@秦望山前撞老爷，一拳打得鼻头喎。衲僧气息都忘了，无复寻香嗅杂华。
宋-释绍昙-《送明兄之天童》@古蛮丝裹块焦桐，色带凌霄劫火红。送与天童弹一操，风前月下滴丁东。
宋-释绍昙-《送清兄见天童并扣石溪》@前宝公兮后宝公，分身说法在玲珑。访寻不用论宾主，十二面门元一同。
宋-释绍昙-《送日本尔侍者》@径山无法与人传，几度亲遭劈面拳。今日大唐回首去，鼻头元在口皮边。
宋-释绍昙-《送如兄见枯樁》@枯樁一语错流传，碍塞平人万万千。百杂碎时须跳出，莫教坐在法身边。
宋-释绍昙-《送僧参太白痴绝和尚并石溪和尚挂牌》@前宝公兮后宝公，分身说法在玲珑。参寻不用论宾主，十二面门元一同。
宋-释绍昙-《送僧归岳麓印传灯》@袖舞秋风尾瘦藤，南归岳麓看传灯。先寻古殿经行处，唤醒当年吃攧僧。
宋-释绍昙-《送剡源讲师住华亭延庆》@三周讲得坠开花，法眼无瑕却有瑕。切莫朱泾访船子，一桡摵碎泼生涯。
宋-释绍昙-《送舜侍者见万寿退耕和尚》@湖山深处侍巾瓶，错认频呼小玉声。急掩耳待寻活路，司南车在阖闾城。
宋-释绍昙-《送悟侍者参育王偃溪和尚》@茂阴深处击寒冰，洗得娘生两耳清。塞断不听呼小玉，顺风来听偃溪声。
宋-释绍昙-《送悟侍者归天台葬父》@不学那吒拆肉还，小沙弥有恶机关。一拳{上祝下土}杀深埋了，倒卓天台作寿山。
宋-释绍昙-《送雪窦圆兄归疏山》@锦镜浓妆蜀样花，没尘无处惹尘埃。好归说与曹家女，已是当堂打破来。
宋-释绍昙-《送佑兄之仰山》@仰山活业苦无多，畲片荒田种粟箩。去与一锄翻到底，听渠叉手道如何。
宋-释绍昙-《送悦兄归篆江省母》@万叠稼阴衬落花，一江流水篆纹斜。娘生面目无遮护，见得分明始到家。
宋-释绍昙-《送云卧接待庵主》@云卧遗风仰正传，接人全在钁头边。临机不用闲忉怛，自有春山蕨竖拳。
宋-释绍昙-《送载上人往天童更依》@教眼年深似拍盲，金篦刮了膜重生。说天童有翳晴药，妙手轻轻点即明。
宋-释绍昙-《颂古五十五首》@古洞桃花发嫩枝，施朱施粉两相宜。要渠成结千年实，多谢春风著意吹。
宋-释绍昙-《颂古五十五首》@田库翁翁两鬓霜，苦贫浊酒弄觥觞。儿孙步步相随逐，扶得归家又发狂。
宋-释绍昙-《颂古五十五首》@收拾成都卖卜家，君平术肆独宏开。闹中人献支机石，掀倒卦盘归去来。
宋-释绍昙-《颂古五十五首》@一块郴州铁，浑仑擘不开。轮车槌击著，雪刃暗飞来。
宋-释绍昙-《颂古五十五首》@势罢奴欺主，年衰鬼弄人。南泉招致得，冷泪湿衣巾。
宋-释绍昙-《颂古五十五首》@落赖儿郎自小愚，为贪花酒废诗书。当时早得严师训，破坏箕裘未到渠。
宋-释绍昙-《颂古五十五首》@美如西子离金阙，娇似杨妃倚玉楼。犹把琵琶半遮面，不令人见转风流。
宋-释绍昙-《颂古五十五首》@拂苔高卧白云根，梦绕春风锦绣园。蓦听采樵歌一贡，醒来月挂客愁村。
宋-释绍昙-《颂古五十五首》@碧绿青红百样花，尽从春色巧安排。不知春色端倪处，平地危分万仞崖。
宋-释绍昙-《颂古五十五首》@黄金肌骨铁心肠，晓出重城眩巧妆。赚入涅槃门路去，连天荒草看人忙。
宋-释绍昙-《颂古五十五首》@拟学鹏抟九万风，谁知折翅鸟窠中。至今秦望出前雨，血泪千林花泪红。
宋-释绍昙-《颂古五十五首》@苦恋京华一肯归，行装须待送穷时。茆舡寂寞烟汀月，别后何人更有诗。
宋-释绍昙-《颂古五十五首》@仙翁还旆武陵家，仙女欢迎步彩霞。贫弄玉箫频劝酒，不如凋尽碧桃花。
宋-释绍昙-《颂古五十五首》@南阳家法是人知，刚被丹霞教坏伊。致使亲生龙凤子，一时翻作鼠黏儿。
宋-释绍昙-《颂古五十五首》@送目群飞野鸭边，不胜情事与谁论。轻轻扭定娘生鼻，海月山云亦断魂。
宋-释绍昙-《颂古五十五首》@脱体无依是病由，直须大死一回休。西江吸尽无涓滴，便解人前不识羞。
宋-释绍昙-《颂古五十五首》@闪电光中夺信旗，怒雷一击丧全机。从兹独据雄峰顶，佛祖低头听指挥。
宋-释绍昙-《颂古五十五首》@鼻孔亲遭扭捏来，乞儿得食向人夸。雄峰独坐称奇特，断绠何曾是活蛇。
宋-释绍昙-《颂古五十五首》@破镜生儿借似金，晨昏不敢离烟林。羽毛长就飞求食，聚口纷争吃母心。
宋-释绍昙-《颂古五十五首》@学得陶朱小术些，当场撮弄数般花。虽然过得常人眼，到底难瞒是作家。
宋-释绍昙-《颂古五十五首》@云鬓慵梳劣性多，逢人专要逞偻{左忄右罗}。门前落节归夸后，不柰斧斧咬齿何。
宋-释绍昙-《颂古五十五首》@飞骑将军入虏庭，兵机炼得十分精。谁知败绩缘欺敌，致使凌烟易姓名。
宋-释绍昙-《颂古五十五首》@南国江山入战图，生灵何处问渔樵。凭君休说封侯事，一将功成万骨枯。
宋-释绍昙-《颂古五十五首》@柳挂金丝莺织晓，花铺翠锦蝶眠春。见成一幅新图画，不待王维手眼亲。
宋-释绍昙-《颂古五十五首》@胡饼朝朝供一僧，知他结了几生冤。甜瓜换得胡卢种，才出头来便灭门。
宋-释绍昙-《颂古五十五首》@赤穷王老卖浑身，贱似黄金贵似尘。不费分文收买得，一程送与采樵人。
宋-释绍昙-《颂古五十五首》@太平时节岁丰登，旅不赍粮永不扃。官路无人夜无月，唱歌归去月三更。
宋-释绍昙-《颂古五十五首》@村落谁家丑女儿，家将苕菷画蛾眉。蓬人掩鼻嫌腥秽，鸦臭当风自不知。
宋-释绍昙-《颂古五十五首》@白发宫娃不解愁，满头犹自插花枝。曾缘玉儿君王灶，准拟人看似旧时。
宋-释绍昙-《颂古五十五首》@霜拂金鞍玉坠腰，鸡声催入紫宸朝。何如云壑饱清梦，残月半窗松影摇。
宋-释绍昙-《颂古五十五首》@浊酒松醪吃两钟，醉拖长袖舞春风。天崩地裂谁能管，几见落花堆乱红。
宋-释绍昙-《颂古五十五首》@吃粥吃饭过，听风听雨眠。风光俱买尽，不费一文钱。
宋-释绍昙-《颂古五十五首》@十字街头铺席开，牛溲马勃尽收来。等闲落在名医手，贵贱无非是药材。
宋-释绍昙-《颂古五十五首》@八面玲珑逗月寒，要寻形影十分难。无端平地生层级，湘北潭南作样看。
宋-释绍昙-《颂古五十五首》@颺下山藤设意深，嗅乌喙药祸沾身。脚跟未断红丝线，智鉴难逃明眼人。
宋-释绍昙-《颂古五十五首》@爝火初经一线开，宝盘终日自萦回。也知物理关人事，历尽崎岖心始灰。
宋-释绍昙-《颂古五十五首》@荒废人家命蹇迍，行年在坎鬼临身。烧钱远送他方去，转祸来为五福神。
宋-释绍昙-《颂古五十五首》@幼小勤书懒出门，春风花柳自村村。芳心不被笙歌引，时把唐虞子细论。
宋-释绍昙-《颂古五十五首》@剪酥蹙锦上林花，晓怯春寒不放开。蓦听一声挝羯鼓，檀心远送异香来。
宋-释绍昙-《颂古五十五首》@白发将军坐碧油，教婴儿打百花扑。被人驰马拿将去，犹把兵书说未休。
宋-释绍昙-《颂古五十五首》@飞骑将军入虏庭，钥旗未动死生分。战酣驰入中军寨，且听元戎议赏勋。
宋-释绍昙-《颂古五十五首》@笼养翎毛不记名，春来巧弄百般声。临风放出丹山凤，多谢箫韶奏九成。
宋-释绍昙-《颂古五十五首》@霜风括地扫枯荄，谁觉东君令已回。唯有岭梅曾漏洩，一枝先向雪中开。
宋-释绍昙-《颂古五十五首》@绿萝窗底枕肱时，梦绕华胥客路迷。听得烟村一声笛，醒来元是住居西。
宋-释绍昙-《颂古五十五首》@九十芳春日，游蜂竟采花。花归蜜房尽，残叶落谁家。
宋-释绍昙-《颂古五十五首》@道冠儒履佛袈裟，弄鬼精魂却有些。多谢宝公勤照拂，双檮枯尽再生花。
宋-释绍昙-《颂古五十五首》@柏板门槌伎俩穷，人前偏要辱宗风。驴鸣狗吠成狼籍，瞒得梁王屈宝公。
宋-释绍昙-《颂古五十五首》@十年不作觚棱梦，一旦来从帝苑游。召对金鸾酬一问，布衣脱下便封侯。
宋-释绍昙-《颂古五十五首》@春有百花秋有月，夏有凉风冬有雪。莫将闲事挂心头，便是人间好时节。
宋-释绍昙-《颂古五十五首》@竺乾逴得屠龙技，袖隐神锋入海南。弄巧不消人一笑，九年面壁好羞惭。
宋-释绍昙-《颂古五十五首》@平白将身入草窠，折娘生臂冻驴腰。一年一度嵩山雪，雪有消归恨不消。
宋-释绍昙-《颂古五十五首》@通身红烂业非轻，血染千山草木腥。一阵西风卷黄叶，月华如水满空庭。
宋-释绍昙-《颂古五十五首》@幽赏春华到画桥，金丝拖柳锦翻桃。临风不识东皇意，却听流莺舌弄娇。
宋-释绍昙-《颂古五十五首》@身后身前不丈夫，钁头边事想含糊。不知费几苍松机，换得渠侬破钵盂。
宋-释绍昙-《颂古五十五首》@不依本分去担柴，负石黄梅验作家。半夜三更设分晓，和糠舂出古菱花。
宋-释绍昙-《太虚》@廓然寥豁绝边垠，一点云生翳眼尘。真达不疑融万象，更须知有路翻身。
宋-释绍昙-《坦老求题真歇宏智竹庵同游雁山酬唱真迹轴后》@天生三个老冤魔，狭路相逢没柰何，□把肚肠搂抉看，曲於四十九盘多。
宋-释绍昙-《题拗韁牛》@陇树冥冥日向西，苦贫芳草不知归。牧童尽力拽得转，在在暝烟深翠微。
宋-释绍昙-《题放山堂》@一击牢关八字开，石头机路滑如苔。危分险布知多少，排闼从渠辊入来。
宋-释绍昙-《题佛迹岩》@一度拚身透险崖，石头机路骨如苔。脚跟点地不点地，立处何曾踏实来。
宋-释绍昙-《题荷衣沼》@绿荷亲制蔽穷身，池面香风噀古今。百万军藏藉丝孔，岂知绵密度金针。
宋-释绍昙-《题兰蕙》@色淡而清，节香而贞。隐德不耀，咀华含英。君子同其芳洁，写真不堕丹青。宜乎孕潇湘幽楚之灵。
宋-释绍昙-《题兰蕙》@一茎四花，挺然拔萃。其臭如兰，其标如芷檀啄簇烟而不繁，劲节疾风而不倚。是以昂山有山林轩昂之志。
宋-释绍昙-《题老融群牛图》@三三五五戏平芜，踏裂春风百草枯。莫写沩山僧某甲，恐人悟作祖师图。
宋-释绍昙-《题老融猿》@危坐禅枝冷，机含毒果深。直饶扪摸著，未必死偷心。
宋-释绍昙-《题披云亭》@大地黑漫漫，日月久韬□。山藤聊一挥，神与境相会。八纮净无尘，万象镜中翳。天外出头看，笑擘阑干碎。
宋-释绍昙-《题秋堂四兰》@灵均侈山林之乐，薄笼绡袴，幽放檀心。妖舞春风身醉香，力难扶也。
宋-释绍昙-《题秋堂四兰》@指玉弹晓，喙檀噀春。倏尔生妬，阴飚不仁。
宋-释绍昙-《题秋堂四兰》@久居深林幽寂中，虽隐德不耀。遇春阳姁妪，笑弹玉指，十倍精神。
宋-释绍昙-《题秋堂四兰》@湘英整佩，楚衣告纫。羲黄荐馥，采采疑真。
宋-释绍昙-《题秋堂四兰》@纷披佩玉，仆委苔痕。檐花写恨，难拈楚魂。
宋-释绍昙-《题秋堂四兰》@娥英吊舜於九疑，泣泪如雨。佩玉零乱，半委尘泥。
宋-释绍昙-《题秋堂四兰》@幽石封白，深要掩芳。隐德不耀，何矜色香。
宋-释绍昙-《题秋堂四兰》@大雪申威，万木摧拉，独能擢芳於凝沍中，虽百折不委。非素有所养，宁不为外侮凭凌者欤。
宋-释绍昙-《题四兰》@深藏岩谷里，初不要人知。苦是午难掩，春风得意吹。
宋-释绍昙-《题四兰》@喜晴弹玉指，林下见幽人。楚楚湘灵样，肌肤不染尘。
宋-释绍昙-《题四兰》@佩玉半零乱，繄谁吊楚英。醉香魂未返，愁听打蓬声。
宋-释绍昙-《题四兰》@一再荒林雪，全身掩薜萝。直饶埋没得，争柰鼻头何。
宋-释绍昙-《题许由弃瓢图》@视尧天下一瓢轻，厌听风梢历历声。颺下不须频顾恋，始母存取隐沦名。
宋-释绍昙-《题圆泽图》@月下骑寒犊，三生事细论。已遭人点检，休弄鬼精魂。
宋-释绍昙-《题直夫牛图》@三三五五戏平芜，踏裂春风百草枯。莫写沩山僧某甲，恐人误作祖师图。
宋-释绍昙-《题坐禅蝦蟆》@一从识得性分明，懒作春池鼓吹声。闲把六门深锁断，白莲香散水风清。
宋-释绍昙-《天台三圣图赞》@人无害虎心，虎无作人意。彼此不关防，何妨打觉睡。
宋-释绍昙-《天台三隐赞》@门钩弗解开扃，苕箒不能扫地。解说杜撰文书，背后有人切齿。
宋-释绍昙-《天童德大师火后妆五百罗汉画五十三参建净发》@南询五十三知识，辊入天台五百牛。总被东山涂污了，驴腮马颔得人羞。
宋-释绍昙-《天童德大师火后妆五百罗汉画五十三参建净发》@剃得头光快活生，万松影里唱歌行。脚头脚底通霄路，平处孤危险处平。
宋-释绍昙-《天童送深兄归湖州》@采樵深入万松关，踏破类云几朵山。担折蓦知柴束重，掉头归唱月弯弯。
宋-释绍昙-《挑荠》@小奚挑荠携篮去，寻遍颓垣与荒圃。根染微黄怯晓霜，叶铺嫩绿滋春雨。沙瓶鸣井{奭右斗}寒泉，膏泥濯尽夸芳鲜。松风飋飋沸茶鼎，晴窗唤醒幽人眠。细嚼甘香凝齿颊，味与首阳薇不别。茆舍清贫东未涯，搜吟况有梅梢月。五陵玉筹耽膏腴，岂知菜味天渊殊。茶罢筇枝发清兴，山后山前行一转。
宋-释绍昙-《铁钉》@恶钳鎚下翻身去，个个当阳要出尖。钉得虚空无缝罅，有完全有不完全。
宋-释绍昙-《听叫居亲求语》@幼把儒冠颺壁根，朅来巾侍乳峰僧。吟诗清苦规寒子，舂确辛勤慕老能。锦镜闲看花琐碎，瀑崖戏击玉棱层。惜分阴语宜鞭策，望汝来挑暗室灯。
宋-释绍昙-《听乌槛角有感送衍上人归乡》@黄牛背上乌槛角，声声吹作村田乐。低入重渊高入云，拟别宫商都是错。断烟明灭枯岗西，这呜咿唤那呜咿。天地豁空群动息，野花惊秀不萌枝。古今酬知何有限，记得完全忘一半。木人巧弄没弦琴，石女细呈毡伯板。年来节奏总输君，听彻无声自返闻。一曲还乡人错听，聚头唤作梅花引。
宋-释绍昙-《团栾说无上话图赞》@夙世冤憎，聚头合脑。面面相看，说个甚麽。
宋-释绍昙-《团垸俞大夫》@贯凤团花巧施设，黑漫漫地转希奇。做教底板坚宾著，自有傍人彩画伊。
宋-释绍昙-《瓦》@脚尖踢出烂泥团，妙在陶轮转处看。盖覆虚空无渗漏，从教头上黑漫漫。
宋-释绍昙-《挽王知县》@东晋风流继令名，家传真本换鹅经。廉勤自得官中趣，贫节亲书座右铭。民感庥仁忘赴壑，子明诗礼为趋庭。疾风谁料摧梁木，猿鹤悲鸣不忍听。
宋-释绍昙-《挽颜伯涯制斡》@握手论盟二十年，瘦筇曾约上危巅。雪崖未遂同观瀑，玉沼何期促孕莲。桐叶成阴愁引月，菊花无酒冷含烟。细看新补东林传，十八贤中又一贤。
宋-释绍昙-《王庵和刘府教》@鹿眠芳草印春庭，月挂萝窗晓半扃。白发老僧偏爱客，忍寒同看换鹅经。
宋-释绍昙-《王鞔鼓》@鼓两片皮谩自己，一回拈出一回新。揭天声响疑涂毒，自有临风侧耳人。
宋-释绍昙-《危峰》@石头机路难栖泊，险布还同万仞崖。到顶方知天下小，草鞋跟断更须挨。
宋-释绍昙-《煨芋》@山房不识春风面，地炉宿火煨红软。寒涕垂颐午梦醒，饥肠殷殷晴雷转。霜猿剥啄启岩扉，漏泄天香入翠微。雾幕烟笼收不得，等闲色引白云归。破藤床上生涯足，和土和灰擘柔玉。放憨一饱万缘空，口唱山歌手扪腹。可中真味与谁论，脯麟脍凤徒腥羶。向使懒残知有此，肯把虚名眩天子。
宋-释绍昙-《煨芋》@粪火香凝午梦初，烂煨黄独替春蔬。山童急把柴门掩，只恐闲云引诏书。
宋-释绍昙-《为昌州月上人赞布袋》@拄杖不能倚靠，稳跨布袋打坐。莫怪喷嚏不成，鼻孔元来无窍。
宋-释绍昙-《为丘桂岩司门题和靖雪后看梅图》@破晓湖山入画时，短蓬摇雪傍疏篱。一心只在梅花上，冻损吟身也不知。
宋-释绍昙-《为圣俞颂橘岩》@洞庭秋晚半青黄，须待霜林熟自香。不向悬崖亲撒手，认皮作炎错承当。
宋-释绍昙-《为叔向题坐禅蝦蟆》@一从识得性分明，懒作春池鼓吹声。闲把六根门锁断，白莲香散水风清。
宋-释绍昙-《为惟翁题非画图》@误入蓬壶影里游，谕盟白鸟下沧洲。吞波岛屿鳌身黑，映日楼台蜃气浮。门逆潮开喧海市，纲沿堤晒簇渔舟。晦明晴雨时时别，难把王维腕力收。
宋-释绍昙-《为行可维那题子陵钓鱼》@七里滩头古木阴，眼空寰海老垂纶。无端钓得刘文叔，却把羊裘污欲尘。
宋-释绍昙-《为友题水禽》@淅淅西风肃杀时，枯荷余得折残枝。疾风凌风多翻覆，只处姑姑立处危。
宋-释绍昙-《为友于题水禽》@衰草汀烟寂寞秋，忍寒孤立懒盟鸥。江湖风味骎骎恶，得缩头时且缩头。
宋-释绍昙-《为元首座纸灯船》@轻轻点著发光寒，这里停桡舞棹难。明暗路岐都照破，放行初不犯波澜。
宋-释绍昙-《为圆雪岸题侍月》@终日忙忙继月明，要看杜撰八阳经。直饶读到流通分，未必芭蕉著耳听。
宋-释绍昙-《为缘积压客求赞》@不假闻思修，巨闢圆通路。更拟问如何，数珠木槌子。
宋-释绍昙-《为月上人颂秋潭》@白蘋香细桂华清，彻底无痕漾水晶。刚被寒山心点污，至今照影欠分明。
宋-释绍昙-《为张良臣知府题梅图》@一篷春雪泛西湖，不觉和身入画图。千古暗香疏影在，谁云骨冷不容呼。
宋-释绍昙-《为周上人赞观音》@小白山头花弄影，潮音洞口浪翻空。圆通门启无人入，闲把轮珠立晓风。
宋-释绍昙-《维石》@一路机先滑似苔，葛藤窠里出头来。等闲击著火星迸，堆得大唐人眼开。
宋-释绍昙-《闻竺寺迎号服因成口号》@丝客纷纷鼓乱挝，两山迎接赐衣来。白云恐污山翁耳，重锁此门不放开。
宋-释绍昙-《闻竺寺迎号服因成口号》@祖庭秋晚日增悲，见得芙蓉便展眉。不与狂花争琐细，淄川缘有拒霜枝。
宋-释绍昙-《无庵》@销铄玄微万境空，衔花百鸟谩寻踪。莫教顽坐精灵窟，门锁乱云千万里。
宋-释绍昙-《无见》@色尘锁尽眼头空，著得须弥山万重。不似灵云存鉴觉，被桃花换主人翁。
宋-释绍昙-《无尽》@老胡移种觉园花，五叶联芒次第来。恼乱春风没休日，一枝开了一枝开。
宋-释绍昙-《无闻》@缺齿胡僧戏剧多，打虚空鼓唱巴歌。山河大地连声笑，争奈聋人耳朶何。
宋-释绍昙-《兀庵》@身同枯木倚寒岩，铄尽玄微没许般。只麽守些獃怛怛，从教壁倒与篱丹。
宋-释绍昙-《西窗》@格样亲传鼻祖家，短檐时见夕阳斜。看渠巨辟通方眼，牛过依然露尾巴。
宋-释绍昙-《西山净土庵奉寄具足孤松老师》@闻道虚空曾解讲，信疑往决西山亮。烟雨溟蒙藓石温，六藏影迹难寻访。小径披榛扣竹扉，道人一见掀眉。布衲横肩瘦如削，口持密语没停时。云檐扫榻延居夏，白莲香散东林社。涧水松风说苦空，不资中有生清泰。殷勤寄问老孤松，具足门中有正宗，灼然嫌佛不肯做，观栖不在梧桐树。
宋-释绍昙-《贤首灯侍者求无尽》@灿发心灯耿夜台，一花开了一花开。普光明殿重重见，端的传从七佛来。
宋-释绍昙-《蚬子和尚赞》@除了捞波一窖无，逢人谩说走江湖。蝦针取你性捞摝，不到得拿龙颔珠。
宋-释绍昙-《现上人字空甫求语》@二址玄门尽扫除，太虚寥豁月轮孤。翻身直透威音外，著得狂花翳眼无。
宋-释绍昙-《小师写真请赞》@眉似箒粗，面如漆墨。人道慈悲，谁知恶毒。蒿篱关猛虎，宽处有威。笔管养苍龙，直中藏曲。喜臧仓沮，不遇鲁侯。忍伯夷饥，不食周粟。
宋-释绍昙-《写华严求偈》@衲僧用处得能乖，肯向龙宫鼻嗅来。黑墨浓磨涂白纸，重重无尽杂花开。
宋-释绍昙-《谢三郎赞》@雨笠烟蓑体露风，只传渔业当心宗。当时过得飞猿岭，不到通身是烂脓。
宋-释绍昙-《兴化寺》@门照双池镜样明，东西廓喝寂无声。紫罗帐里机玄密，虽有珍珠撒未成。
宋-释绍昙-《惺惺石》@主人翁已强安名，何待区区唤一声。坐得石头穿透底，依然打个不惺惺。
宋-释绍昙-《行者智猷求偈之天童》@太白峰前古镜台，没尘埃却惹尘埃。担头颺下烂柴橛，忆佤当堂打破来。
宋-释绍昙-《休征》@击碎轩辕镜，焚烧黄石书。瘦筇春力健，带月访樵渔。
宋-释绍昙-《虚叟》@千圣机尘一洗清，心渊绝滓自灵明。白头谩说无功用，种得空花结果成。
宋-释绍昙-《玄峰》@极尽幽微裂万差，天然鸟道绝安排。欲穷顶{左宁右页}翻身句，妙密中防险崖。
宋-释绍昙-《漩翁》@和泥合水几经春，只贵随流转得身。白浪堆头深掘窖，老来偏解活埋人。
宋-释绍昙-《雪矶》@方戴归来就系舟，冻云凝锁玉花浮。渔蓑钓罢寻盟去，近岩不知飞白鸥。
宋-释绍昙-《雪牛》@堕在虚凝一色边，完全头角不完全。溪东西岸难收放，纯白何妨露地眠。
宋-释绍昙-《雪崖》@壁立千寻度玉风，绝扪摩处有行踪。草鞋踏出毗卢印，见得分明隔万里。
宋-释绍昙-《雪崖》@空花翳眼没根茎，平白谁知太险生。穷一色边须撒手，且无玄路与人行。
宋-释绍昙-《延庆化禅观地平》@屏息诸缘入定时，脚跟下事烂如泥。睦州片板轻担出，禅病蠲除不用医。
宋-释绍昙-《严阳南泉泉大道船子赞》@未透赵州关，看牛事转繁。死蛇弄不活，只好踏船翻。
宋-释绍昙-《言法华赞》@心迷几被法华转，狂发罗斋走帝宫。对圣十三呼不正，无端咄咄强书空。
宋-释绍昙-《一翁》@独立坤维老作家，心无二用裂千差。自从行道威音外，见著拈樁几度花。
宋-释绍昙-《依愚谷韵悼无已》@中金蚕毒好埋冤，家丑难将岁月论。冷地思量吃亏处，咬牙不觉把龈吞。
宋-释绍昙-《依愚谷韵悼无已》@雪真珠布满阶庭，急把杨岐破屋撑。死伎穷时机路活，倒骑驴子弄蹄行。
宋-释绍昙-《依愚谷韵悼无已》@末后苏州作断□，手头活弄死蛇条。暗遭一口通身烂，累合城人噘几朝。
宋-释绍昙-《刈茆》@百草头边活路通，险崖机透几千重。长长短短删除了，收放全归掌握中。
宋-释绍昙-《因事书座右》@促膝寒窗淡话时，告休说是与论非。须知世路风波恶，百匝各重设祸机。
宋-释绍昙-《隐山》@触战蛮征一扫空，和云占断最高峰。单提破钁头边事，佛祖当机不见踪。
宋-释绍昙-《隐秀》@触战蛮征总不知，乐羲皇世遁嘉肥。馨香静掩芝兰室，文采深藏锦绣机。伴野僧眠嵩少石，汲蒙泉煮首阳薇。箪瓢饫味□贫趣，争得红尘染著衣。
宋-释绍昙-《涌泉阁》@肆无碍辩若悬河，尺水能兴万丈波。平地无端立层级，登高人少逐流多。
宋-释绍昙-《涌溪》@平地忽翻千尺浪，吞空沃日势滔滔。截流机峻无人荐，谩说茶陵踏断桥。
宋-释绍昙-《游九峰》@攀石扪萝入杳冥，凌虚潜觉胆魂惊。险崖撷瀑瑶花碎，枯叶翻霜锦树荣。汲水僧归龙洞去，采薇人踏虎踪行。风流二老遗音在，度曲松涛万壑清。双磵奔流战玉龙，浮屠云锁翠千重。只将一疏传天下，大觉驴年识九峰。
宋-释绍昙-《又省师》@逴诸方恶毒些，归寻刻骨旧冤家。深深掘窖都埋了，翻铁成皮谁识爷。
宋-释绍昙-《鱼妇观音赞》@不归小白花岩住，越样梳妆诳世人。无底篮虽提得活，禹门未必解翻身。
宋-释绍昙-《渔篮妇赞》@短裳褰起露珠珍，云鬓慵梳惑乱人。弄得篮中鱼再活，禹门未必解翻身。
宋-释绍昙-《愚翁》@聪明点尽若盲聋，没变通时有变通。漏得黄梅无底钵，笑开老眼醉春风。
宋-释绍昙-《郁已主赞》@落魄茶陵少见闻，进竿头步与谁言。明珠打得驴腰折，不信阇梨个样村。
宋-释绍昙-《元晖山水图》@簇簇烟林挂酒帘，山藏古寺寂无僧。瘦筇便欲幽寻去，隔岸小舟呼不应。
宋-释绍昙-《元叟》@搆得先天那一机，脸中字脚没星儿。直从千圣头边坐，不许儿孙取次知。
宋-释绍昙-《缘侍者之浙右》@一本潼川花瑞菜，全蜀知名谁不爱。夜雨丛凝色染蓝，春风花噀香如麝。不知何处得灵根，栽遍牛头山后前。古佛低头看不厌，声闻鼻孔衩渠穿。上人携种游江浙，味与首阳薇不别。伏虎岩前清客尝，老饕嚼断娘生舌。余香分饷老芝峰，彷佛家园小摘同。此去零星休卖弄，珍藏大作苏陀供。
宋-释绍昙-《缘兄求住不得乞语》@磬峰小小陷人坑，始道平夷又险生。不是不容轻插脚，要伊别讨路头行。
宋-释绍昙-《月磵》@即虚明处发灵源，坐在沉沉湛湛边。勇退截流机路活，揭翻光影未生前。
宋-释绍昙-《月翁》@午夜光浮玉兔胎，行空无迹镜奁开。老僧不在明白里，向未生前相见来。
宋-释绍昙-《月岩》@平如镜面险如崖，光境俱忘裂万差。这里无伊蹲坐处，空生徒自惹天花。
宋-释绍昙-《云溪》@一从锁断清波路，密影重重布画桥。著脚不知深浅处，定应攧折瞎驴腰。
宋-释绍昙-《赞出山相》@六年冻得瘦竛竮，走出山来眼未醒。白折金轮翻不转，谩言半夜见明星。
宋-释绍昙-《赞国清灵叟和尚真入北□祖师会》@貌古神清，气融性漫。用无准麻皮头，瞎临济正法眼。瘞焦山鹤，不假蓬尘。缚丰干虎，只消钱贯。八怪七乔，十马九乱。趁入群牛队里行，一度一度教人看。
宋-释绍昙-《赞华长老真》@华胄兮天随故家，清名兮应庵再来。穷教兮佛陇精华，逃禅兮苏州思獃。爱梅兮冰雪襟怀，结茅兮泉石亭台。搜吟兮西湖巧裁，好客兮东合大开。乐归隐兮百鸟衔花，尸净土兮九莲夺胎。瞻遗像兮瑶林琼树之葩，挺孙枝兮雕梁画栋之材。
宋-释绍昙-《赞延庆谦山主寿像》@谦德有光，慈心摄物。等冤亲不与较量，混尘俗初无间隔。熙熙外气融冰谷之春，汪汪乎胸吞云梦之泽。乐羲皇世，含饴弄孙。下陈蕃榻，倒屐迎客。眼睛头烨烨光明幢，脚跟下尘尘清泰国。卜隣陋巷，慕孔圣人获麟作传之风规。摵碎明珠，有郁山主骑驴过桥之标格。诚所谓入廛垂手，我自调心。继百世凛然，见古道之颜色。
宋-释绍昙-《赠净书状》@不学寒山落韵诗，翻身来透祖师机。碓头舂出非台镜，错受黄梅半夜衣。
宋-释绍昙-《丈亭道者干缘求颂》@破钁头边用得亲，入廛不拨万机尘。牢关劄断三江口，要被随波逐浪人。
宋-释绍昙-《赵州问牛迹圆泽扣角政黄牛平田婆赞》@这畜从来恶迹多，角尖头也解狂歌。桥边白鹭擎拳听，急杀耕田臭老婆。
宋-释绍昙-《照知客求无碍》@捉得蓬蒿箭一枝，等闲射透五须弥。千重百匝机先路，破的初无抵滞时。
宋-释绍昙-《政黄牛赞》@一生孤苦窃诗名，沉醉风两眼青。黄犊不曾知稼穡，引渠吟得瘦竛竮。
宋-释绍昙-《智者大师迁葬图赞》@当年杜撰讲天台，活被平人掘窖埋。若是黄金铸灵骨，臭尸不到鬼扛抬。
宋-释绍昙-《冢间》@湖山倒影水吞空，鸥鹭忘机万境融。不用深深埋暗箭，活人全在死人中。
宋-释绍昙-《周上人求语》@忆昔周当仁，手握金刚杵。愤气向南方，誓灭诸魔子。老婆蓦劄点三心，走入龙潭恨转深。扫荡家私无一窖，胡挥白棒到平人。牧閒冷坐思高躅，断弦争得鸾胶续。扣门听得简州人，倒屐相迎几折足。略寒温头号来端，叉手丁宁见觅指南。未举纸灯明说了，隔窗春鸟语绵蛮。
宋-释绍昙-《猪头和尚赞》@手把猪头不自噇，面前背后鬼分贜。重重败阙无人识，赢得涂糊老定光。
宋-释绍昙-《竹窗》@密叶节金点碧沙，月和梅影冷移来。香岩瓦砾徒抛掷，门锁重阴击不开。
宋-释绍昙-《竹房》@三茎曲与两茎斜，径直门风八字开。拟向翠微寻路入，知他赚却几人来。
宋-释绍昙-《竹云》@春锦千绷玉万竿，岚光翠裛渭川寒。油然已作从龙势，只恐仙陂化蛰难。
宋-释绍悟-《举赵州访二庵主公案颂》@一重山尽一重山，坐断孤峰子细看。雾卷云收山岳静，楚天空阔一轮寒。
宋-释绍瑶-《澹山岩》@使君得佳句，简存如猗那。着之岩石中，千古不可磨。
宋-释深-《偈颂六首》@风萧萧，叶飘飘。云片片，水茫茫。江干独立向谁说，天外飞鸿三两行。
宋-释深-《偈颂六首》@龙生龙，凤生凤，老鼠养儿缘屋栋。达磨大师不会禅，历魏游梁乾打开。
宋-释深-《偈颂六首》@桃符休钉，艾人莫缚。太虚无云，本自寥廓。大家拊掌归去休，拟议思量错错错。
宋-释深-《偈颂六首》@维摩默然，普贤广说。历代圣贤，互呈丑拙。君不见落花三月子规啼，一声声是一滴血。
宋-释深-《偈颂六首》@一九二九，相逢不出手。三九二十七，篱头吹觱篥。翻忆小释迦，双手抱屈膝。知不知，实不实，摩诃般若波罗蜜。
宋-释深-《偈颂六首》@东村王老夜烧钱，百万雄兵带甲眠。四塞八蛮皆镇静，大家拊掌贺尧年。
宋-释深-《颂古八首》@庞眉策起貌棱层，见佛元来却不曾。南岳天台相撞著，被人唤作捉秦侩。
宋-释深-《颂古八首》@庞公倒地，灵照扶起。至今几百年，清风犹未已。犹未已，东海鲤鱼千尺嘴。
宋-释深-《颂古八首》@大家在里许，南山焦尾虎。牙爪利如锋，日轮正当午。
宋-释深-《颂古八首》@一人背手抽金镞，一人反身控角弓。南北东西竞头看，果然一雁落寒空。
宋-释深-《颂古八首》@狗子无佛性，劝君不用举。欲透万重关，须是千钧弩。
宋-释深-《颂古八首》@行喝也打，礼拜也打。临济大师，可知礼也。
宋-释深-《颂古八首》@昨夜三更转向西，明眼宗师为指迷。若於话下寻端的，未免泥中又洗泥。
宋-释深-《颂古八首》@不点自和，不拨自转。伎俩天然，机轮如箭。如今分付当行家，百岁光阴已不多。若能直下猛提取，天上人间争奈何。
宋-释胜-《偈二首》@即心即佛几人知，立雪齐腰只得皮。四海浪平龙玩宝，尽他蝼蚁撼须弥。
宋-释胜-《偈二首》@护生须是杀，杀尽始安居。会得个中意，分明在半途。
宋-释胜-《颂古二十四首》@摩天鸩鸟九头毒，护世那吒八臂长。水自竹边流出冷，风从花里过来香。
宋-释胜-《颂古二十四首》@心佛物兮俱不是，坐断舌头除药忌。横拈倒用总由他，活捉魔群穿却鼻。
宋-释胜-《颂古二十四首》@南泉王老太无端，却逐盐官作乐官。西祖令严行禁止，免他禅会错欣欢。
宋-释胜-《颂古二十四首》@师子窟中师子儿，逸群游玩海珠玑。沩山呼索浑无窍，有理难伸穿得奇。
宋-释胜-《颂古二十四首》@无业何太切，白云何太孤。胡须将谓赤，更有赤须胡。
宋-释胜-《颂古二十四首》@就身打劫壮吾曹，唤得贤侯智眼高，忿色不知何处去，珠回玉转透云袍。
宋-释胜-《颂古二十四首》@陆亘回珠转玉，南泉换斗移星。花阴满地日午，梦觉流莺一声。
宋-释胜-《颂古二十四首》@行者失却眼，南泉破却锅。满堂僧不厌，一个俗人多。
宋-释胜-《颂古二十四首》@披蓑侧笠千峰上，引水浇蔬五老前。中有瓜田难纳履，睦州倒退在傍边。
宋-释胜-《颂古二十四首》@问端如箭透垣墙，赖值灵云手段长。骏马蹇驴皆控勒，鞭教战胜出沙场。
宋-释胜-《颂古二十四首》@太孤太赊日杲杲，璞玉浑金恶种草。无负平生雪此冤，不如一阵香风扫。
宋-释胜-《颂古二十四首》@握七星刀寻作者，倒司农印对冤雠。当阳一句分宾主，九曲黄河水逆流。
宋-释胜-《颂古二十四首》@剜心剖腹继传灯，鬼面神头打葛藤。杰出诸方无等匹，也知只是赴斋僧。
宋-释胜-《颂古二十四首》@驱耕夫牛照即用，夺饥人食用即照。不得同参把手行，安知袖里有穿窍。
宋-释胜-《颂古二十四首》@佛法无情报尔曹，忽生忽杀在吹毛。若教韩信得妙诀，自是深明防汉高。
宋-释胜-《颂古二十四首》@一个铁额铜头，一人三头六臂。二俱借人鼻孔，却与洞山出气。
宋-释胜-《颂古二十四首》@有喝端如探竿草，无师血脉通红线。当阳不识李将军，徒学穿杨一枝箭。
宋-释胜-《颂古二十四首》@鸡作苍鹰拏鳖鼻，鸭为金翅作狞龙。空王以此垂洪范，锦上铺花知几重。
宋-释胜-《颂古二十四首》@展事无回互，投机通一线。洞山无眼筋，入地狱如箭。
宋-释胜-《颂古二十四首》@猫全食血功，虎备起尸杀。无奈阿舅何，不传上树诀。
宋-释胜-《颂古二十四首》@开口便见胆，工夫傲东鲁。昔於豆子山，也解打瓦鼓。
宋-释胜-《颂古二十四首》@铁馅价难穷，谁知屈味浓。法幢光祖域，正董在胸中。
宋-释胜-《颂古二十四首》@先祖滔滔无固必，后人悱悱有雌雄。巨灵抬手无多子，分破华山千万重。
宋-释胜-《颂古七首》@无量妙义皆周匝，旋乾转坤为一合。当阳横按笑中刀，犹欠顶门上一踏。
宋-释胜-《颂古七首》@汉祖拜将务决胜，非韩谁敢当兹任。赤幡高竖化城降，星在盘兮不在秤。
宋-释胜-《颂古七首》@脚踏清波分华岳，手擎红日转重云。徒劳谩费干戈力，究竟还归有道君。
宋-释胜-《颂古七首》@借路经过无面目，因邪打正有拳头。衲僧门下无干涉，徒用精金换得鍮。
宋-释胜-《颂古七首》@藤萝荆棘离离草，枯树无退还不倒。败叶知他叠几重，不消一阵秋风扫。
宋-释胜-《颂古七首》@许由临岸洗耳，巢父不饮牛水。侍者亲入帝乡，赵州只在草里。
宋-释胜-《颂古七首》@乙己大人丘，丛林为冠雠。利牙如剑戟，生杀有来由。
宋-释省澄-《示执坐禅者》@大道分明绝点尘，何须枯坐始相亲。杖藜日涉鸡山趣，便是烟霞物外人。
宋-释省回-《辞众偈》@九十二光阴，分明对众说。远洞散寒云，幽窗度残月。
宋-释省回-《偈》@南番人泛船，塞北人摇舻。波斯入大唐，须弥山作舞。
宋-释省念-《偈》@今年六十七，老病随缘且遣日。今年记却来年事，来年记著今朝日。
宋-释省念-《偈》@白银世界金色身，情与非情共一真。明暗尽时俱不照，日轮午后示全身。
宋-释省念-《句》@一言截断千江口，万仞峰前始得玄。
宋-释省念-《句》@万里神光都一照，谁人敢并日轮齐。
宋-释师范-《别蒲》@东海西边西海南，芦花袅袅水漫漫。谢郎犹自不知处，莫作寻常洲渚看。
宋-释师范-《跛翁》@平常行一步，却不堕平常。尽道脚长短，谁知脚短长。
宋-释师范-《布袋赞》@露胸坦腹，皱眉搭嘴。做个模样，是何仪轨。谓渠惺未必惺，请渠睡未必睡，吽吽奉化子，我侬识得你。
宋-释师范-《布袋赞》@肉重千斤，智无半星。回头转脑，昧却天真。一处尤堪笑，街头等个人。我当时若见，只缓缓地向他道，谢三娘秤银。
宋-释师范-《布袋赞》@谁管你地，谁管你天。放下布袋，打一觉眠。若论当来补处，驴年更待驴年。
宋-释师范-《布袋赞》@巡行掠布，既饱且醉。无用心处，打个喷嚏。更言是真弥勒，想见别有假底。
宋-释师范-《曹山榘长老请赞》@头圆象天，足方象地。耳朵闻声，鼻孔出气。马驹踏杀天下人，瞎驴不受灵山记。
宋-释师范-《禅人请赞》@似牛无角，似驴欠尾。突个形容，诚难比拟。无所思，无所为，卧月眠云谁得知。
宋-释师范-《禅人请赞》@眼裹没瞳人，鼻头无孔窍。单卖赤发综，鬼见拍手笑。世有愚痴个样僧，难为名字上传灯。
宋-释师范-《禅人请赞》@入道脱似，我道不似。口少四方，眉欠八字。不是普丰清上人，定应唤作王蛮子。
宋-释师范-《禅人请赞》@须发蓬松，，眼孔定动。解拈死货，手头活弄。触著梧桐老树椿，等闲惊起丹山凤。
宋-释师范-《禅人请赞》@这瞎贼，无羁勒。指槐骂柳，将南作北。横也凑他不得，竖也凑他不得。谁知箩裹生姜，元是井中侯黑。
宋-释师范-《禅人请赞》@僻性拗木枕，天生没意智。自已独冤家，佛祖闲奴婢。尝闻一饱忘百饥，今日山僧身便是。
宋-释师范-《禅人请赞》@大不可忽，细不可欺。丘岳之崇，起於毫厘。善恶之积，发乎隐微。洞彻根源，迥绝机宜。可以拈一尘融十虚以无遗。
宋-释师范-《常不轻童子赞》@作佛名何佛，不轻成目轻。谁知眼睛裹，个个是瞳人。
宋-释师范-《常觉》@暂时不在还同死，彻底惺惺亦自瞒。长爱东村老婆子，逢僧也解道和南。
宋-释师范-《朝阳穿破衲》@横片竖片胡乱搭，长针短针信意联。但见日头东畔出，不知尘世是何年。
宋-释师范-《臭庵》@全无气息，直是薰人。无鼻孔者，方堪与邻。
宋-释师范-《次长沙赵督相送惠首座韵》@行脚亲曾到地头，固知不是等闲游。归时有问五峰信，为报龙渊已绝流。
宋-释师范-《次长沙赵督相送惠首座韵》@绝流之句许谁知，独有毗耶老古锥。非是望梅图止渴，调羹已熟向南枝。
宋-释师范-《次建康留守赵龙图雷音堂韵》@晴空霹雳绝追寻，听者须教辨者音。坐断封疆行正令，迥然超越去来今。
宋-释师范-《次建康留守赵龙图雷音堂韵》@底事明明不用寻，通身有口却如音。笑他卢老能多事，引蔓牵枝诳古今。
宋-释师范-《次建康留守赵龙图雷音堂韵》@居士门高几万寻，曾聆一语警肓音。谁知千里同风事，历历分明在目今。
宋-释师范-《次平江知府邹编修韵》@曹溪平地起风涛，后代船高水亦高。寄语随流入流者，更须抛却手中篙。
宋-释师范-《次平江知府邹编修韵》@曾驾铁船惊海涛，想应不怕浪头高。鄞江一滴浑无有，切莫妄传深几篙。
宋-释师范-《次野云南和尚雪窦锦镜韵》@万象融一奁，九色犹未多。圆净出良范，罗纹非巧梭。有样不可制，无痕安有磨。试问江影亡，如何复如何。
宋-释师范-《次韵题大梅常禅师塔》@马师问处没踪由，或示三冬话九秋。认著即心心即佛，一丝头是一丝头。
宋-释师范-《次韵题大梅常禅师塔》@茫茫摘叶与寻枝，独许山翁亲见伊。点著直行三万里，至今脚迹少人知。
宋-释师范-《次韵题大梅常禅师塔》@视死生如游戏场，固知老子不曾亡。祗今何处问消息，风递梅花扑鼻孔。
宋-释师范-《达磨祖师赞》@大破六宗，单传一心。游梁历魏，罕遇知音。少室九年空面壁，谁向同霜夜月沉沉。
宋-释师范-《达磨祖师赞》@满面尽是胡须，当门却无版齿。纵不画影图形，东土有人识你。
宋-释师范-《达磨祖师赞》@触忤梁王，恓恓渡江。九年冷坐，重重话堕。一花五叶自芬披，不在春风著意吹。
宋-释师范-《大芙蓉接待》@水云何处觅行踪，踏破天台雁荡峰。脚力尽时消息在，小芙蓉接大芙蓉。
宋-释师范-《大慧赞》@僧中之龙，法中之王。赞不及处，衡阳梅阳。
宋-释师范-《得古》@麦已登场稻满田，蒉桴土鼓乐平平。不知将谓羲皇世，元是天开宝庆年。
宋-释师范-《德濬请赞》@踞胡床，握法尾，默默自问，谁家之子。宁可并吃五{左豆右斗}醋，不敢说著东山下左边底。
宋-释师范-《德义请赞》@义出丰年，俭生不孝。自古自今，岂容师教。义兮义兮知不知，官税了兮何用钞。
宋-释师范-《定慧圻长老请赞》@诈哑徉聋，指西作东。肆无所畏，说大脱空。弯弓曾发蓬蒿箭，射中南山白额虫。
宋-释师范-《东林日长老请赞》@无德可崇，无善可从。近之不吉，远之必凶。傲慢释迦文，说甚临济宗。谁知目视凌霄外，意在庐山五老峰。
宋-释师范-《对月了残经》@入海算沙徒自疲，风前月下几攒眉。即今休去便休去，欲觅了时无了时。
宋-释师范-《丰干寒拾虎四睡赞》@善者未必善，恶者未必恶。彼此不忘怀，如何睡得著。恶者难为善，善者难为恶。老虎既忘机，如何睡不著。
宋-释师范-《丰干赞》@净土不居居秽土，良马不骑骑猛虎。回头转脑谩招呼，谁肯与伊为伴侣。
宋-释师范-《高原》@佛祖仰望不及处，暗通一线几何深。冰严雪冷无人会，空泻断岸千万寻。
宋-释师范-《淈{左氵右盾}》@抓头忘疗处，弄物不知名。一个无分晓，千金买不成。
宋-释师范-《观音大士赞》@提起数珠呈伎俩，无端弄出孩童相。何似月明霜满天，孤猿啼断千峰上。
宋-释师范-《观音大士赞》@随流入流，无所分别。处处圜通，头头漏泄。云净八纮天宇宽，万顷波心莲一叶。
宋-释师范-《观音大士赞》@寂灭现前，如月在天。分身利物，影含百川。是所谓不然而然，虚而通，静而应。万国春容，千江月影。如今何处求普门，一声鹤唳寒松顶。
宋-释师范-《观音大士赞》@大哉观自在，善观诸音声。而於诸音声，不作音声见。是见亦寂灭，亦无寂灭者。由来离众苦，处处得解脱。分身十方刹，救度於一切。然於救度中，而无救度想。如春在百花，不分长短枝。又如月在水，不分大小器。寻声随所念，平等获利益。是三十三应，十四无畏法。量方便大门，一一皆成就。一一成就处，当体皆如幻。我观如幻相，愿作如幻赞。若有见闻者，当作如是观。
宋-释师范-《寒山持经拾得手接》@手持经卷，付与同伦。已所不欲，勿施於人。
宋-释师范-《寒山持经拾得手接》@自有一经，不肯受持。却从他觅，可煞愚痴。
宋-释师范-《洪长老请赞》@西有岷峨，南有雪峰。灵龟未爆，爻象重重。拈却玄沙白袋，自然千里同风。
宋-释师范-《花光十梅·淡中有味》@半开半合荣枯外，似有似闲淡中。自是一般风味别，笑他红紫斗芳丛。
宋-释师范-《花光十梅·高下随宜》@树有高低枝短长，花开随处恰相当。都缘妙得毫端趣，竖抹横托总不妨。
宋-释师范-《花光十梅·幻花灭尽》@花分枝北志枝南，向背横斜有许般。何待支郎强描邈，开时便作谢时看。
宋-释师范-《花光十梅·绝后再苏》@孤根脱落偃苍苔，冷地无端笑眼开。莫怪雪霜欺不得，只因曾向死中来。
宋-释师范-《花光十梅·平地回春》@万木千花冻未醒，东君无处觅归程。抬眸忽见春风面，的皪枝头数点青。
宋-释师范-《花光十梅·实相常圆》@黄底自黄青底青，枝头一一见天真。如今酸涩都忘了，核子如何举似人。
宋-释师范-《花光十梅·五叶联芳》@花开五叶自芬芳，欺麝欺兰别是香。传得灵根元不朽，岂惟流落在花光。
宋-释师范-《花光十梅·悬崖放下》@万仞崖头自放身，始知花发不干春。更从个裹寻枝叶，笑倒当年树下人。
宋-释师范-《花光十梅·一枝横出》@莫谓南枝能放花，傍分北秀亦堪夸。黄梅不用争高下，草本传来共一家。
宋-释师范-《花光十梅·正偏自在》@花合花开有正偏，不完全处却完全。要知根蔕从何得，多见生理洞水边。
宋-释师范-《怀古》@空山寥寥，黄叶萧萧。斯人不来兮，暮待之以朝。斯人或来兮，两无语而意消。归去也，衣飘飘，路迢迢。谁同其孤标，月在青霄。
宋-释师范-《鸡鸣接待》@水云遇夜须投宿，饭饱何妨又进程。山主岂徒开接待，养鸡意在五更鸣。
宋-释师范-《偈颂七十六首》@广大楼阁，门户不扃。了事衲僧，未行先到。且到后如何，眼不见为净。
宋-释师范-《偈颂七十六首》@天上无弥勒，人间无释迦。烧香礼拜谁，唵摩尼达哩吽{左口右发}吒。
宋-释师范-《偈颂七十六首》@去年底，今年底，辄莫明年更明年，年年只如是。黄花烂烂醉重阳，落叶萧萧愁满地。
宋-释师范-《偈颂七十六首》@初冬时节又相催，浩浩诸方炉鞴开。独有径山文武火，不知煨杀几人来。
宋-释师范-《偈颂七十六首》@五峰门下，三个五个。衲被幪头。围炉打坐，鼻笑瞿昙，平欺达磨。又谁管你，张三李六。诸方炉鞴正炎炎，何似径山文武火。
宋-释师范-《偈颂七十六首》@赤手空拳下山去，满船和月载归来。五峰可煞无惭愧，面面相看眼未开。
宋-释师范-《偈颂七十六首》@同身共命，同气连枝。阿难合掌，迦叶扬眉。就中一句子，不许外人知。
宋-释师范-《偈颂七十六首》@不寒不热，好个时节。黄莺频织柳丝烟，子规犹哭松梢月。
宋-释师范-《偈颂七十六首》@指天指地弄精魂，只为生来无脑门。韶石一棒打不杀，至今恩爱俱成冤。正当四月八，底事与谁论。门外千峰万峰啼断猿。
宋-释师范-《偈颂七十六首》@南北东西八百牛，时来群聚五峰头。饥餐饱卧松风裹，昼不拘兮夜不收。
宋-释师范-《偈颂七十六首》@万年石桥，三平石梁。总没交涉，恰恰相当。足陌见钱买卖，一毫不用商量。
宋-释师范-《偈颂七十六首》@劫灰飞尽见灵踪，突兀凌霄对五峰。意在目前谁共委，相同扶起旧家风。
宋-释师范-《偈颂七十六首》@五月端午节，底事不须说。百怪尽潜踪，群魔俱殄灭。
宋-释师范-《偈颂七十六首》@去时万木含愁色，归日千峰展笑容。此意此心知有自，一炉香爇散天风。
宋-释师范-《偈颂七十六首》@七月八月，或凉或热。景色凄清，蝉声呜咽。观音菩萨将钱买胡饼，放下手却是馒头，韶阳老人得一橛。
宋-释师范-《偈颂七十六首》@逾月走红尘，生涯随处新。逢人陪笑面，接物强精神。侥幸遇明主，帡幪感重臣。归来何以报，只此谢尧仁。
宋-释师范-《偈颂七十六首》@三分光阴二早过，灵台一点不揩磨。贪生逐日区区去，唤不回头争奈何。
宋-释师范-《偈颂七十六首》@九日重阳节，东篱赏菊花。歌欢公子事，淡薄野僧家。
宋-释师范-《偈颂七十六首》@十五日以前，常在途中，不离家舍。十五日以后，常在家舍，不离途中。正当十五日，跛跛挈挈，百丑千拙。张都料，李作头，凿窍底凿窍，著楔底著楔。双径来来去去人，长安夜夜家家月。
宋-释师范-《偈颂七十六首》@六月火边坐，三冬水裹走。怒中呈笑面，闹处伸毛手。满载没底船，归来重抖擞。抖擞个甚麽，苏州有，常州有。
宋-释师范-《偈颂七十六首》@倾盖相逢，已成多事，侧鞭回首，早涉繁词。
宋-释师范-《偈颂七十六首》@韶光去也谁能留，长江衮衮无暂休。人生既老不复少，此心未了空悠悠。
宋-释师范-《偈颂七十六首》@指天指地，徒张意气。一棒打杀，更无巴鼻。径山今日都卢放过，且要一时脑门著地。
宋-释师范-《偈颂七十六首》@数百禅和数十州，褴襂破衲面掐搜。诸方有道不肯学，甘共山僧拽木头。
宋-释师范-《偈颂七十六首》@杨岐设忌，做尽鬼怪。径山设忌，一无所解。随分淡淡薄薄，点一杯茶，烧一炷香，谩礼三拜。若谓报德酬恩，兔子吃牛奶。
宋-释师范-《偈颂七十六首》@时节不相饶，俄当七月朝。未闻桐叶落，已觉稻香飘。泣露蝉声咽，迎秋雁影遥。有谁相共委，突兀对凌霄。
宋-释师范-《偈颂七十六首》@一阳来复，万汇发生。寒谷回春，冰河解冻。
宋-释师范-《偈颂七十六首》@昔年当此日，生个老妖孽。殃害大地人，有屈无处雪。云门愤不甘，一棒要打杀。打不杀，至今年年有个四月八。
宋-释师范-《偈颂七十六首》@径山今日结夏，不分上中下座。健则运瓦搬椽，因则横眠倒卧。谁管你孔夫子李老君胡达磨，善贾者不停死货。
宋-释师范-《偈颂七十六首》@蜻蜓许是好蜻蜓，飞来飞去不曾停。捉来摘除两个翼，便是一枚大铁钉。
宋-释师范-《偈颂七十六首》@这个老冻侬，猛利如虎狼。威凛万壑风，眼摇百步光。我昔编其须，脱命於毫芒。至今数十载，毒恨不可忘。此世后世永永不愿见，临风誓此一炉香。
宋-释师范-《偈颂七十六首》@千峰万峰浓泼眼，十溪五溪深没腰。只有山翁喜相接，声声惭愧与难消。且道还有所得也，虾蟆口裹一粒椒。
宋-释师范-《偈颂七十六首》@黄菊新开剪剪金，忻逢佳节兴难禁。临高无语写幽思，拄杖为吾卿一吟。
宋-释师范-《偈颂七十六首》@二由一有，一亦莫守。文殊普贤，泥猪疥狗。
宋-释师范-《偈颂七十六首》@天地之根，万物之主。大千无以居其尊，劫石难以并其固。
宋-释师范-《偈颂七十六首》@衲僧家，无本据。动静去留，无非活路。进一步，临机没回互。退一步，声色如聋瞽。
宋-释师范-《偈颂七十六首》@此功德海无边际，流出当人一念中。一念真心充法界，当知福报亦无穷。
宋-释师范-《偈颂七十六首》@恍恍惚惚，杳杳冥冥，非精非物，非佛非心。缺齿老胡得之而不识，飏在乎嵩山之阴。诸人还识得麽，水上青青绿，元来是浮萍。
宋-释师范-《偈颂七十六首》@佛祖命脉，洞然明白。黑漆屏风，松萝亮隔。
宋-释师范-《偈颂七十六首》@孟冬薄寒，仲冬严寒。寒则普天普地寒，结成冰片，冻破泥团。达磨不会，大难大难。
宋-释师范-《偈颂七十六首》@雪山六年冻不死，一麻一麦饿不死。无端更道悟明星，跶倒至今扶不起。普贤蹙頞，文殊偷喜。
宋-释师范-《偈颂七十六首》@才拟恁麽，便不恁麽。成现生涯，陈年滞货。雪峰辊出三个球，{上祝下土}著嵩山破灶堕。
宋-释师范-《偈颂七十六首》@只个丛林粥饭僧，滥膺徽号愧无能。临风将底祝君寿，遥指南山千万层。
宋-释师范-《偈颂七十六首》@土宿颔下长髭须，净饭宫中生悉达。西在此土绝知音，千古万古阿刺刺。
宋-释师范-《偈颂七十六首》@昨日九月九，过了重阳节。今日忆重阳，陞堂何可说。拟欲问黄花，黄花虽有在东篱。拟欲问白醪，白醪虽有非我知。不如一时放下衲被幪头，从教门外飕飕，雨飕飕，幽州江品，采石渡头，三三两两钓渔舟。
宋-释师范-《偈颂七十六首》@竿头丝线放还收，时有金鳞上直钩。风月满船虽不恶，争如峰顶冷湫湫。
宋-释师范-《偈颂七十六首》@雪峰发九重圣箭，谁敢当锋。三圣跃透网金麟，应无杂食。要明那畔事，须是这边人。三家村裹，闹市丛中。妙应无私，临机有准。不是冤家不与邻。
宋-释师范-《偈颂七十六首》@径山结夏，不论功过。饭来展钵孟，困则伸脚卧。纵有千人万人，只消一个半个。岂不见流支要打胡达磨。
宋-释师范-《偈颂七十六首》@雪峰辊球，睦州担版。杨岐栗棘蓬，东山铁酸馅。多处添，少处减，留得翠岩眉毛盖眼。
宋-释师范-《偈颂七十六首》@一年十二月，月月有月半。何独喜中秋。一时争赏玩。人人尽道十分圆，我道依前缺一半。
宋-释师范-《偈颂七十六首》@径山无伎俩，住院多阻障。饭在平江府，口在凌霄上。河港既不通，千里空相望。暂假维摩手，一钵共分饷。
宋-释师范-《偈颂七十六首》@现成公案，何事不办。百发百中，无边无畔。捏不聚，拨不散。万籁俱沉兮明月半窗，一色难分兮芦花两岸。
宋-释师范-《偈颂七十六首》@达磨西来，添盐减酱。后代儿孙，千般万样。谁信碁盘石，元在凌霄上。山僧恁麽道，已是龟毛长数丈。
宋-释师范-《偈颂七十六首》@径山门下，无彼无我。大家叠足挨肩，共向无烟宿火。若是香匙火箸，不得动著。不见道丹霞烧木佛，院主眉须堕。
宋-释师范-《偈颂七十六首》@健时要坐禅，困时要打眠。肚饥须吃饭，陆地要行船。
宋-释师范-《偈颂七十六首》@户牖见通，墙壁生碍。簸箕有唇，洞庭无盖。
宋-释师范-《偈颂七十六首》@万籁沉沉，孤月团团。叶零零兮山瘦，风萧萧兮夜寒，不知谁共倚栏干。
宋-释师范-《偈颂七十六首》@去年不在家，虚过重阳节。今年既在家，须要强施设。淡水煮冬瓜，真个滋味别。不知滋味者，却似嚼生铁。
宋-释师范-《偈颂七十六首》@重岩风露清，深院霜天晓。一曲少林春，几人弹得妙。自丁弹者希，亦复听者少。以之赠伯牙，伯牙不肯要。以之献子期，子期拍手笑。休休，不如留取自弹一曲，何似大石调。
宋-释师范-《偈颂七十六首》@径山不敢相谩，开口便见心肝。今朝十月十五，下元解厄水官。
宋-释师范-《偈颂七十六首》@天清地宁，庆袭一人。九州四海，咸被尧仁。熙熙然涵泳化育，犹千花万卉之逢春。
宋-释师范-《偈颂七十六首》@五峰门下，百种全无。僧床迫窄，堂供萧疏。脚下踏著底，破砖头碎瓦砾。面前撞见底，王獦獠李麻胡。恁麽薄福住山，真个辜负老胡。
宋-释师范-《偈颂七十六首》@御寒古有家风在，三个柴头品字煨。今日无柴又无炭，从教各自拨寒灰。
宋-释师范-《偈颂七十六首》@一见便见，更不再见。张颠草书，李广神箭。
宋-释师范-《偈颂七十六首》@旧年佛法，说到腊月极尽头。新年佛法，又从正月还起头。若论头与极头，都卢只在拄杖头。
宋-释师范-《偈颂七十六首》@一二三四五，各各面相睹。甜瓜彻蔕甜，苦瓠连根苦。
宋-释师范-《偈颂七十六首》@晓来瑞气郁葱葱，流出恩波自九重。地厚天高何以报，饱看南岳祝融峰。
宋-释师范-《偈颂七十六首》@龙蛇混杂，凡圣交参。儱儱侗侗，颟颟顸顸。
宋-释师范-《偈颂七十六首》@烧香草舍蚊烟，礼拜不儿匍匐。杨岐顶上握拳，何似镇州萝卜。噫，有年无德。
宋-释师范-《偈颂七十六首》@一夏已满，无事不办，遂府钵孟，邛州磁碗。
宋-释师范-《偈颂七十六首》@指月与话月，檐雪共填井。玩月与捧月，未免弄光影。月聻仿佛似盐官扇子，元来始是云门胡饼。
宋-释师范-《偈颂七十六首》@世人住处我不住，世人行处我不行。天下丛林今日开炉，诸方老冻侬声鼓集众。
宋-释师范-《偈颂七十六首》@唤起凌霄峰顶龙，纵横变化妙难穷。一声霹雳擎头角，三日为霖四海通。
宋-释师范-《偈颂七十六首》@扰扰匆匆，晨鸡暮钟。瑞岩不会，唤主人翁。
宋-释师范-《偈颂七十六首》@云收雾敛，地辟天开。处处弥勒，门门善财。安得真男子，同上黄金台。
宋-释师范-《偈颂七十六首》@二月复二月，韶光尚可留，雪消深涧低，花发旧枝头。万木寒威解，千峰翠色浮。有谁知此意，相共倚危楼。
宋-释师范-《偈颂十七首》@二千年前，尺不如寸。二千年后，寸不如尺。清凉到这裹，眼不见为净。只将三文钱，娶个黑老婆。长裙短袖，拖泥带水，隈隈{毡占换崔}{毡占换崔}。且恁麽过，更谁管你。结制解制，长期短期。杀生护生，得念失念。阿呵呵，少林穿林客，元是老臊胡。
宋-释师范-《偈颂十七首》@法无去来，无动转相。灯笼挂在露柱边，露柱挂在灯笼上。一年三百六十日，日日一般，一日十二时，时时一样。
宋-释师范-《偈颂十七首》@滴水滴冻，浑无罅缝。明眼衲僧，失却鼻孔。
宋-释师范-《偈颂十七首》@大地黑如漆，古今无消息，达磨老臊胡，九年空面壁。
宋-释师范-《偈颂十七首》@坐断主人翁，不落第二见。一念万年，万折一念。
宋-释师范-《偈颂十七首》@百二十百夏，如今已告圆。就中一句子，切忌错流传。
宋-释师范-《偈颂十七首》@六爻既穷，阴魔自殄。一阳来复，吾道大亨。
宋-释师范-《偈颂十七首》@面门一思，长时无间。见成句子，百味完全。
宋-释师范-《偈颂十七首》@诸佛不出世，祖师不西来。颟顸一句子，南岳对天台。
宋-释师范-《偈颂十七首》@旧岁今宵去，去去实不去。新年明日来，来来实不来。万古长空无变异，循环日月空相催。
宋-释师范-《偈颂十七首》@机不离位，沉乎醉乡。语不离窠，滞在金网。
宋-释师范-《偈颂十七首》@土木场中过两冬，朝匆匆兮暮匆匆。从来业识无凭据，说甚东山大脱空。
宋-释师范-《偈颂十七首》@言无展事，语不投机。承言者丧，滞句者迷。
宋-释师范-《偈颂十七首》@旧岁即新岁，新年即旧年。要知新岁岁，元是旧年年。
宋-释师范-《偈颂十七首》@江南两浙，春寒秋热。尘沙劫事在如今，如今不异尘沙劫。
宋-释师范-《偈颂十七首》@光景匆匆若逝川，旧去去了又新年。年来年去自来去，底事何曾有变迁。
宋-释师范-《偈颂十七首》@金木水火土，大虫元是虎。堪笑李将军，蓝田空没羽。
宋-释师范-《偈颂一百四十一首》@前三后三，今日朝日。达磨不会，九年面壁。
宋-释师范-《偈颂一百四十一首》@祖师巴鼻，衲僧巴鼻。有些巴鼻，全没巴鼻。
宋-释师范-《偈颂一百四十一首》@灵山话月，曹溪指月。递代相传，证龟成鳖。
宋-释师范-《偈颂一百四十一首》@鹤唳于天，鱼跃于渊。涵波泳月兮悠悠，乘云驭风兮翩翩。时哉时哉，不可得而明焉，令人长忆老南泉。
宋-释师范-《偈颂一百四十一首》@一个是一个，两个是两个。东土小释迦，西天胡达磨。卞璧骊珠成滞货。
宋-释师范-《偈颂一百四十一首》@今朝又值四月八，天下丛林皆浴佛。清凉有令不能行，随例大家厮淈{左氵右盾}。
宋-释师范-《偈颂一百四十一首》@上元正月半，无油不点灯。谁人知此意，有月上危层。
宋-释师范-《偈颂一百四十一首》@过去已过去，未来亦未来，即今名现在，现在安在哉。
宋-释师范-《偈颂一百四十一首》@十四十五，贱如泥土。十六十七，贵如金璧。此意分明说向谁，天上人间惟我知。
宋-释师范-《偈颂一百四十一首》@人看人，火照火。无杂坏，忘彼我。
宋-释师范-《偈颂一百四十一首》@来住清凉寺，匆匆一个月。闲时闲有余，忙时忙不彻。谁知忙与闲，秤锤浑是铁。舜若多神笑点头，骄梵钵提长吐舌。
宋-释师范-《偈颂一百四十一首》@瞿昙瞬目，迦叶破颜。山僧闻得，咬定牙关。
宋-释师范-《偈颂一百四十一首》@一叶落，天下秋。一尘起，大地收。新罗打铁火星飞，烧著庐山罗汉院裹王和尚脚指头。碛境庙大五忍痛不禁，直得通身汗流，起来道恩大难酬。笑倒沩山水牯牛。
宋-释师范-《偈颂一百四十一首》@寻常月是中秋月，中秋月是寻常月。看来真个只寻常，道是寻常又还别。别别，无物堪比伦，教我如何说。
宋-释师范-《偈颂一百四十一首》@云从龙，风从虎，圣人作而万物睹。雪峰辊三个木球，禾山老一味打鼓。海水扬波，须弥作舞。皇天无亲，惟德是辅。
宋-释师范-《偈颂一百四十一首》@阳春曲，无弦琴。声偃六律，韵排五音。月冷兮风清，山高兮水深，举世有谁知此心。
宋-释师范-《偈颂一百四十一首》@索寞清凉寺，家风实可怜。白云迷谷口，黄叶聚阶前。衲破通身冷，柴生满室烟。谁知今日事，不异普通年。
宋-释师范-《偈颂一百四十一首》@客从远方来，遗我径寸璧。中有四个字，不必重拈出。
宋-释师范-《偈颂一百四十一首》@一不得收，二不得放。是则迦叶擎拳，非则阿难合掌，志公不是闲和尚。
宋-释师范-《偈颂一百四十一首》@老胡半夜见明星，瞎却平生两眼晴。直至如今无摸索，一回举著一伤情。
宋-释师范-《偈颂一百四十一首》@春日迟迟，春风浩浩。灵利衲僧，点即不到。唯有东村王大翁，放牛吃我溪边草。
宋-释师范-《偈颂一百四十一首》@和麩糶麪，夹糠炊米。半夜三更，瞒神謼鬼。冷地有人觑见，直到左手掩鼻。
宋-释师范-《偈颂一百四十一首》@谷熟豆熟，粥足饭足。仰面看天，两手扪腹。
宋-释师范-《偈颂一百四十一首》@衲僧用外，了无宽度。握土成金，握金成土。
宋-释师范-《偈颂一百四十一首》@八月十五，月圆当户。夜半正明，天晓不露。取个眼兮耳必龚，舍个耳兮目必瞽。君不见老长沙弄爪牙，一踏踏倒小释迦。将谓是个老大虫，元来却是一只虎。
宋-释师范-《偈颂一百四十一首》@一冬二冬，你侬我侬。暗中偷笑，当面脱空。虽是寻常茶饭，谁知米裹有虫。岂不见南泉道夜来好风，吹折门前一枝松。
宋-释师范-《偈颂一百四十一首》@一饱忘百饥，人人尽展眉。太平无事日，唱个啰啰哩。
宋-释师范-《偈颂一百四十一首》@年年是好年，日日是好日。好事大家知，今朝正月一。
宋-释师范-《偈颂一百四十一首》@一拽石，二搬土。三分甜，七分苦。粪箕拈起两肩担，飏下钁头地觅处。
宋-释师范-《偈颂一百四十一首》@安居结制，现前三昧。普化摇铃，老卢踏确。
宋-释师范-《偈颂一百四十一首》@这两个老冻侬，顽处似牛皮，烂处如坏絮。虽然各有机关，争奈浑无展处。只麽低头懡{左忄右罗}归，不知忘却来时路。
宋-释师范-《偈颂一百四十一首》@一止一切止，一动一切动。入荒田不拣，信手拈来用。昨日有人从西川来，却得江东信。说道赵州亲见老南泉，镇州萝卜三斤重。
宋-释师范-《偈颂一百四十一首》@摩腾入汉，平地风波。达磨西工业区，重增殃祸。
宋-释师范-《偈颂一百四十一首》@作者相逢，你西我东。水归沧海，月上孤峰。放出城中老鼠，咬杀村裹大虫。因甚如此，闽蜀同风。
宋-释师范-《偈颂一百四十一首》@鼻绳拽脱上梅溪，横卧千峰适所宜。岂谓业级逃不得，依前拽耙与牵梨。
宋-释师范-《偈颂一百四十一首》@去年梅，今岁柳。颜色馨香，依旧依旧。
宋-释师范-《偈颂一百四十一首》@住亦无可说，去亦无可说。窦八布衫穿，金刚嚼生铁。
宋-释师范-《偈颂一百四十一首》@三门佛殿，一见便见。踢倒净瓶，撼动门扇。
宋-释师范-《偈颂一百四十一首》@我与这老汉，本自无交涉。狭路偶相逢，欢喜成冤结。此结不可解，此冤不可雪。唵喷喷{左口右发}{左口右发}勑摄。
宋-释师范-《偈颂一百四十一首》@你不识我，我不识你。狭路相逢，脑门著地。仁者见之谓之仁，智者见之谓之智。
宋-释师范-《偈颂一百四十一首》@夜暗昼明，天平地平。三日一雨，五日一晴。达磨大师不安本分，被人打落当门板齿，庐山归宗和尚无端拭坏一双眼睛。
宋-释师范-《偈颂一百四十一首》@十字街头道得一句，三家村裹使不著。三家村裹道得一句，十字街头使不著。
宋-释师范-《偈颂一百四十一首》@正觉山前，双林树下。弄假像真，弄真像假。临风哮吼载嵩牛，顾影嘶鸣韩干马。
宋-释师范-《偈颂一百四十一首》@今朝七月一，明朝七月二。一日又一日，几个知惭愧。
宋-释师范-《偈颂一百四十一首》@重阳九月九，个个尽知有。吃了茱萸茶，多是眉头皱。唯有陶靖节独欢颜，解道采菊东篱下，悠然见南山。
宋-释师范-《偈颂一百四十一首》@信息既通，奉君尽忠。风从虎兮云从龙。
宋-释师范-《偈颂一百四十一首》@迦叶擎拳，阿鸡合掌。黄面瞿昙，全无伎俩。新乳峰一时见了，却烧沉香供养。从教人道是罚是赏。方交正月一，又过了五日。世事冗如麻，光阴劈箭急。
宋-释师范-《偈颂一百四十一首》@东边有知事，西边有头首。山僧赢得倚栏干，尽日仰头看云走。
宋-释师范-《偈颂一百四十一首》@春日晴，黄莺鸣。山花似锦，汀草如茵。堪悲堪笑，公塘寨裹王节级到处巡捕，自已不知不觉，打失一双眼睛。
宋-释师范-《偈颂一百四十一首》@这老秃，无面目。不具些子慈悲，却有十分恶毒。喜亦不可近，怒尤不可触。我昔被渠禁害，逼得顽蛇生足。以至今日烧一炷香谩礼三拜，要且笑不成笑哭不成哭。此冤此恨若为伸，唵部临唵齿临。
宋-释师范-《偈颂一百四十一首》@佛法也不会，世法也不会。一夏九十日，瞎驴随大队。
宋-释师范-《偈颂一百四十一首》@二由一有，一亦莫守。新罗日午打三更，回首面南看北斗。堪悲堪笑，黄面禅和到处行脚，只管将鼻孔东边嗅西边嗅。自己鼻尖上有一点粪，十个五双因甚不觉臭。
宋-释师范-《偈颂一百四十一首》@曲中直，直中曲。有增减，无数目。等闲放在暗窗前，冷地令人看不足。
宋-释师范-《偈颂一百四十一首》@本色行脚人，须具行脚眼。千个与万个，多是空檐版。
宋-释师范-《偈颂一百四十一首》@秋江清浅时，白露和烟岛。搘筇寂寞中，望断无人到。
宋-释师范-《偈颂一百四十一首》@上下三指，彼此七马。似有心无，半真半假。乳峰被人问著，五年分疏不下。阿呵呵，笑倒东村王大姊。
宋-释师范-《偈颂一百四十一首》@语是谤，寂是诳。拟即乖，动即丧。明眼人，难近傍。绝尘情，忘伎俩。江西马大师，南岳让和尚。
宋-释师范-《偈颂一百四十一首》@一冬二冬，叉手当胸。珠鑽九曲，直在其中。
宋-释师范-《偈颂一百四十一首》@一元正月半，灯火连霄汉。千人与万人，聚头相共看。
宋-释师范-《偈颂一百四十一首》@作家相见，有底凭据。迥无人处，聚头共语。寂子无端撼茶树。
宋-释师范-《偈颂一百四十一首》@眼底年来胡种灭，丛林喜见太平时。太平消息谁相委，只许张公李老知。
宋-释师范-《偈颂一百四十一首》@万木惊霜风，千林著秋色。堪笑寒山子，到处觅不得。
宋-释师范-《偈颂一百四十一首》@乳峰今日开炉，不会挑灰拨火。大家衲被幪头，只麽团圞打座。不求诸圣，不重已灵。从他们外区区，世路扰扰红法。夏了秋，秋了冬，冬了春，思量也是慕西偈颂一百四十一首秦。
宋-释师范-《偈颂一百四十一首》@声前一句，不封不树。坐断舌头，如何通吐。昨日有人从天台来，却往径山去。
宋-释师范-《偈颂一百四十一首》@临济为睦州所误，雪峰遭岩头毒手。没齿衔冤，万世不朽。
宋-释师范-《偈颂一百四十一首》@前面是悬崖万仞，后面是荆棘丛林。两边烈焰火聚，於中如何转身。赵州老汉在青州，作一领布衫重七斤。
宋-释师范-《偈颂一百四十一首》@今朝正月一，只是寻常日。就中殊异处，遍界铺银色。
宋-释师范-《偈颂一百四十一首》@王道平平，其寿绵绵。渔歌樵唱，共乐尧年。无为焉，无私焉，乾坤一统旧山川。
宋-释师范-《偈颂一百四十一首》@万别千差处，事同一家。事同一家时，万别千差。太白山前水磨日夜轮转不歇，乳峰寺裹参退吃茶。
宋-释师范-《偈颂一百四十一首》@纵无所畏，说大脱空。虽有希求，辨最上供。
宋-释师范-《偈颂一百四十一首》@智度菩萨母，容受一切法。然於一切法，而离分别相。分别即离，诸法如如。蜀江万派朝沧海，闽岭千寻插太虚。
宋-释师范-《偈颂一百四十一首》@击鼓陞堂，大众云集。佛法有底商量，今日热如昨日。
宋-释师范-《偈颂一百四十一首》@克期取证，系缚盲驴。休夏自陈，且莫鬼语。
宋-释师范-《偈颂一百四十一首》@秋高增爽气，夜寒添夹被。草虫吟壁根，黄叶飘庭际。直得山僧展转返侧，喜而不寐。阿呵呵，伸脚元在缩脚裹。
宋-释师范-《偈颂一百四十一首》@面面相看，眼眼厮觑。衣外别传，有甚凭据。倒却门前刹竿著，凤栖不在梧桐树。
宋-释师范-《偈颂一百四十一首》@火焰为三世诸佛说法，三世诸佛立地听。听在说处，说在听处。听说两忘，如何剖露。经入藏，神归海。唯中马簸箕，拈弄有余态。每遇中秋玩月时，寻思直是令人爱。
宋-释师范-《偈颂一百四十一首》@大惠老汉无端，随后说难说易。拈得口兮失却鼻。
宋-释师范-《偈颂一百四十一首》@坦坦平如镜，弯弯曲似钩。无人收拾得，飏在粪堆头。
宋-释师范-《偈颂一百四十一首》@无味乃真味，真味真无味。若知真味者，更不说真味。曾闻一饱忘百饥，今日山僧身便走。
宋-释师范-《偈颂一百四十一首》@云门一曲，从来无谱。韵出五音，调高千古。就中妙旨许谁知，几拟黄金铸子期。
宋-释师范-《偈颂一百四十一首》@我有一语，非甜非苦。既遇知音，如何通吐。夜来点得柳土獐，如今变成尾火虎。
宋-释师范-《偈颂一百四十一首》@灵山山上葛藤树，引蔓牵枝遍界生。惭愧波旬推倒后，东西有路与人行。
宋-释师范-《偈颂一百四十一首》@貍奴白牯，相共证明，大难大难。碧眼黄头，亦须莽卤。黄连甜，甘草苦，发机须千钧弩。
宋-释师范-《偈颂一百四十一首》@从这裹流出，滔滔无尽日。巨浪涌千寻，谁知无一滴。
宋-释师范-《偈颂一百四十一首》@韶光烂漫时，百卉皆妍秀。处处有春风，村村自花柳。灵云眼裹添钉，玄沙袖中出手。除非自解倒骑驴，一生不著随人后。
宋-释师范-《偈颂一百四十一首》@太白峰前收阵脚，鉴湖归唱村田乐。无端调转入新丰，谁知错处非常错。直得洞水逆流，乳峰倒卓。石女攒眉，木人泪落。此曲如今谁共闻，越山无际天无垠。
宋-释师范-《偈颂一百四十一首》@三日前，五日后，药若不瞑眩，厥疾弗瘳，折脚云门见睦州。
宋-释师范-《偈颂一百四十一首》@今朝九月九，谈禅不开口。若是陶渊明，攒眉便回首。篱边黄菊正芬披，一枝两枝三枝四五六七枝。
宋-释师范-《偈颂一百四十一首》@一句子，黑漆黑。无欛柄，有准则。确捣东南，磨推西北。
宋-释师范-《偈颂一百四十一首》@清寥寥，白滴滴。匙挑不上，针劄不入。是则是，须知花发不干春，切忌寒灰煨杀人。
宋-释师范-《偈颂一百四十一首》@千讨万讨讨不见，都不要讨却成现。十字街头逢阿爷，眉毛盖眼胡须面。
宋-释师范-《偈颂一百四十一首》@天上星，地下木。见便见，休□速。老瞿昙，空捏目。三七日，心返复。从此拿空便脱空，天上人间遍流毒。带累儿孙直至今，医得耳聋成瞎秃。鄮峰虽与同路行，却不与他同处宿。
宋-释师范-《偈颂一百四十一首》@拟即差，动即隔。忘伎俩，绝声色。两手揶揄懡{左忄右罗}休，东村有个王大伯。
宋-释师范-《偈颂一百四十一首》@凤凰台畔，玉几峰前。筑著磕著，夙世生冤。
宋-释师范-《偈颂一百四十一首》@有一物，黑似漆，亘古今，无人识。却被秋虫知，唧唧空叹息。而今拈出普请看，分文不直。
宋-释师范-《偈颂一百四十一首》@人皆竞赏中秋，惟有山僧不管。大都天下月圆，只是寻常月半。
宋-释师范-《偈颂一百四十一首》@行不动尘，语不动唇。现成行货，黄金白银。君不见洞山老，问佛直答麻三斤。
宋-释师范-《偈颂一百四十一首》@轻如鸿毛轻，重若丘山重。安排不得处，信手拈来用。虽是死蛇，却要活弄。
宋-释师范-《偈颂一百四十一首》@衲僧门下，无可不可。热则到处乘凉，寒则围炉向火。饥则餐，困则卧。执法修竹，如牛拽磨。
宋-释师范-《偈颂一百四十一首》@二月春光明媚，是处花酣柳醉。五湖四海禅流，切忌开眼瞌睡。
宋-释师范-《偈颂一百四十一首》@来无所从，南高峰，北高峰。去无所至，东涧水，西涧水。幻泡忽灭，证得包龟成白鳖。清风未已，须信高原元不死。
宋-释师范-《偈颂一百四十一首》@名不得，状不得，复是何物。见得到，用得亲，不由别人。有时恁麽，有时不恁麽，无毛鹞子贴天飞，带角大虫当路卧。
宋-释师范-《偈颂一百四十一首》@当明有暗，当暗有明。口说如哑，眼见如盲。门外一条通驿路，朝朝暮暮有人行。
宋-释师范-《偈颂一百四十一首》@炎炎六月，飘风洒雪。百丈耳聋，黄蘗吐舌。海阔山高谁与轮，一回饮水一回噎。
宋-释师范-《偈颂一百四十一首》@瞿昙你自瞿昙，达磨从他达磨。佛法有底商量，各自归堂向火。
宋-释师范-《偈颂一百四十一首》@半真半假千家货，非实非虚百宝囊。尽底打开都见了，有谁合火共分赃。
宋-释师范-《偈颂一百四十一首》@二由一有，一亦莫守。一心不生，万法无咎。
宋-释师范-《偈颂一百四十一首》@现前三昧，了无向背。雪压楼台，风号松桧。
宋-释师范-《偈颂一百四十一首》@内空外空内外空，四大五蕴不可得，山河大地不可得。不可得亦不可得，舜若多神面皮黑。
宋-释师范-《偈颂一百四十一首》@拄杖子，难摸索。有时喜，有时恶。搅动沧溟，冲开碧落，何如普化摇铃铎。
宋-释师范-《偈颂一百四十一首》@形名未兆，文彩全彰。短者自短，长者自长。黄面瞿昙徒自说黄道黑，胡须达磨何须历魏游梁。长忆江南二三月，鹧鸪啼处百花香。
宋-释师范-《偈颂一百四十一首》@三月春将老，万木献青杪。微雨湿残红，泉声杂幽鸟。堪非堪笑，寒山子，归不得，忘却来时道。
宋-释师范-《偈颂一百四十一首》@荷叶团团团似镜，菱角尖尖尖似锥。风吹柳絮毛球走，雨打梨花蛱蝶飞。
宋-释师范-《偈颂一百四十一首》@万籁声沉沉，虚堂夜寂寂。不见寒山子，未免空相忆。休相忆，元来在这裹。
宋-释师范-《偈颂一百四十一首》@今朝八月二十五，记得洞山离杳渡。韶石山头打不回，追至如今无相据。问佛便答麻三斤，何似庭前柏树子。苍鹰搦卧兔，猫儿捉老鼠。
宋-释师范-《偈颂一百四十一首》@万籁风凄凄，千林露滴滴。寒雁起平沙，夜早吟破壁。举一不得，举二放过一著，更听拄杖子露个消息。无道可学，无禅可参。黄头碧眼，徒话指南。雾敛云收天宇宽，门前幸有千朵青山万朵青山，徘徊赢得倚栏干。
宋-释师范-《偈颂一百四十一首》@横说竖说何曾动著舌头，逆行顺行总是家常茶饭。有准绳，无畔岸，吾道一以贯。
宋-释师范-《偈颂一百四十一首》@一阳生，万汇生。正当生，作麽生。群阴消殄，吾道大亨。
宋-释师范-《偈颂一百四十一首》@一年十二月，此月乃当尽。一月三十日，此日方起头。此日即是寻常日，那裹是起头处。此月即是寻常月，那裹是尽头处。
宋-释师范-《偈颂一百四十一首》@声前句，量外机。明历历，峭巍巍。举者既少，见者亦稀。抖擞多年穿破衲，褴毵一半逐云飞。
宋-释师范-《偈颂一百四十一首》@春风浩浩，春雨绵绵。花凝晓露，柳带寒烟。造化无作而作，万法不然而然。达磨九年空面壁，善财走得脚皮穿。
宋-释师范-《偈颂一百四十一首》@浅闻深悟，深闻不悟。迷逢达磨，赵婆呷醋。
宋-释师范-《偈颂一百四十一首》@木中有火，鑽之始明。矿中有金，炼之始精。诸人分上各各有无价之宝，如何甘自溺於阴入之坑。
宋-释师范-《偈颂一百四十一首》@一夏逡巡已过半，往往精勤成懒慢。幸然底事十分现成，因甚到夜打叠不办。君不见赵州末上见南泉，何似雪峰参老观。
宋-释师范-《偈颂一百四十一首》@阿刺刺，横该抹。天何高，地何阔。碧眼与黄头，徒自闹聒聒。育王恁麽道，也是将盐止渴。
宋-释师范-《偈颂一百四十一首》@一处通，处处通，手头活落，脚下玲珑。常记南泉提起处，刈禾鎌子快如风。
宋-释师范-《偈颂一百四十一首》@仰面看天，低头觑地。明眼衲僧，讨甚巴鼻。岂不见山前明觉寺裹有个陈暗黎，解道苏噜悉唎悉唎。
宋-释师范-《偈颂一百四十一首》@前月只此月，后月亦此月。何得尘世人，竞赏中秋节。
宋-释师范-《偈颂一百四十一首》@九日当佳节，黄处处处新。相逢多醉客，少见独醒人。打草只要蛇惊。
宋-释师范-《偈颂一百四十一首》@七佛已前，无消息处有消息，那个不知。七佛已后，有消息处无消息，是人不会。知不知，会不会，璞玉浑金，泥团土块。
宋-释师范-《偈颂一百四十一首》@一年十二月，只余此一月。此月极尽处，又见明年月。循环既无端，何劳强分别。
宋-释师范-《偈颂一百四十一首》@锦包特石，铁裹泥团。现成活计，格外乡谈。明眼衲僧会不得，月移梅影上栏干。
宋-释师范-《偈颂一百四十一首》@二月十五，瞿昙灭度。诸天悲泣，群魔鼓舞。
宋-释师范-《偈颂一百四十一首》@春色依依，花木芳菲。满眼满耳，绝毫绝厘。惟有子规知我意，一声声道不如归。
宋-释师范-《偈颂一百四十一首》@黄蘗树头蜜果，破席袋裹珠珍，愈藏愈显，日久日新。争似飏从闲壁角，听教人道不逢春。
宋-释师范-《偈颂一百四十一首》@少林消息绝，大地一团铁。愁杀寒山子，无言倚寥泬，悲风流水声呜咽。
宋-释师范-《偈颂一百四十一首》@五五二十五，六六三十六．纵以大衍数，终日数不足。数得足，无不足，碧眼黄头，口哑舌秃。
宋-释师范-《偈颂一百四十一首》@朝碌碌，暮悠悠。非懈怠，非精修。华亭船子，北地赵州。
宋-释师范-《偈颂一百四十一首》@九旬今日满，那事意如何。无为无事人，往往成蹉跎。育王敢道不蹉跎，少年曾决龙蛇阵，老倒还同稚子歌。
宋-释师范-《寄云居掩室和尚》@鹫峰云散霜天冷，南北东西片月孤。喜得江湖好消息，点胸尊者在云居。
宋-释师范-《寄云居掩室和尚》@几回梦到白云颠，欲住难禁懒病牵。何日相依倾倒夜，月寒千嶂一声猿。
宋-释师范-《寄云居掩室和尚》@从来有口挂虚壁，谁信如今口亦无。因记通身红烂客，无端白纸强涂糊。
宋-释师范-《将道士》@伊予头脑不相似，鼻孔由来只一般。冷地自家亲摸著，老君元戴楮皮冠。
宋-释师范-《金华圣者赞》@饮啖猪头肉，长斋不吃素。莫言滋味别，要且少盐醋。吽吽，大有著你处。
宋-释师范-《觉际融长老请赞》@无个模样，画个模样。既有模样，是甚模样。节节危梁十二层，垂垂白发三千丈。
宋-释师范-《枯木》@不入樵夫手，不登郢匠门。呈麽老丘壑，且无刀斧痕。
宋-释师范-《林泉野人》@乐哉林泉人，自得林泉趣。渴则掬泉饮，健则穿林去。几见幽鸟啼黄叶，聚薰入奏雪飞絮。四时适吾意，万象为吾侣。有人更问意如何，笑指岩前大松树。阿呵呵，快活快活，有甚讨处。
宋-释师范-《临济赞》@善战不动旗钥，善缚不加绳约。其毒犹恒山之蛇，被伤者决定无药。
宋-释师范-《临济赞》@窃不见踪，改不见赃。是真白拈，其谁与当。
宋-释师范-《临济赞》@晴空轰霹雳，官路栽荆棘。没与遭逢著，前凶后不吉。
宋-释师范-《临终偈》@来时空索索，去也赤条条。更要问端的，天台有石桥。
宋-释师范-《灵照女赞》@有髻垂肩，无鞋潭脚。一掬精神，十分销铄。最苦拈来泼罩篱，风前索价无人著。
宋-释师范-《伦侍者请赞》@见假像真，弄真像假。裂破面门，非驴非马。
宋-释师范-《孟保相赞》@澄之不清，混之不杂。融融澹澹，辛辛辣辣。径山横赞竖赞，终是赞之不著。但以手加额，道个南无大慈大悲救苦难杀人不眨眼底观世音菩萨。
宋-释师范-《讷堂》@德山无语归方丈，象骨低头入草庵。大鹏一举九万里，篱边燕雀空呢喃。
宋-释师范-《鸟窠赞》@佛法有些子，言中设网罗。布毛吹起处，依旧不离窠。
宋-释师范-《宁海接待》@烟波尽处良田阔，岐路穷时活计新。南北憧憧故多士，不知谁是饱参人。
宋-释师范-《破庵赞》@噫{左口右戏}吁，何人欤。无德可敬，无言可书。非横灭族，是真瞎驴。有口不能骂得，卷而分付云居。生平萧散，浑无羁绊，奋恶拳头，打会禅汉。我尝一见，口似匾檐。凡侍之者，莫知其几，往往瞠乎其后，终莫得其畔岸。是故不可毁，不可赞，至於不可奈何。
宋-释师范-《普化赞》@恣意放颠放呆，走遍前街后街。就中一处尀耐，大悲院裹有斋。
宋-释师范-《琴枕》@巧出焦桐样，淳含太古音。多因和梦听，只作夜虫吟。
宋-释师范-《泉大道赞》@这瞎秃，无拾束。浴龙湫，系蛇腹。瓢裹酒，钵裹肉。到头底事若为论，郴州城中六月六。
宋-释师范-《日本琳上人请赞》@头拄天，脚踏地。大宋国裹鼻孔，日本国裹出气。觉琳持此归故乡，大似婆斯入闹市。
宋-释师范-《入己还闭》@南方经历几云烟，收得珍奇货满船。弹指便风帆到岸，一时翻作大光钱。
宋-释师范-《三教合面相赞》@一三三一，三一一三．解不能散，聚不成团。今古合成闭口面，只因门户有多般。
宋-释师范-《少室》@尘蒙虚壁冷萧萧，未厌家风太寂寥。门外依前积深雪，不知谁肯立齐腰。
宋-释师范-《十六罗汉赞》@身如枯柴，心如断崖。万般神变，一种平怀。面面相看，究竟不知论底事。阿耨达池龙王，来日请佛斋。
宋-释师范-《石田》@纷纷多是竞膏腴，砍实谁能下一锄。几见萌心还{左忄右罗}{左忄右霸}，只缘无处著工夫。
宋-释师范-《释迦出山相赞》@入山去，何所图，出山来，胡为乎。早知今日事，悔不愤当初。
宋-释师范-《死翁》@一惊涂毒鼓，脱尔丧全躯。谁信髑髅上，重生颔下须。
宋-释师范-《四威仪》@山中行，移步放教轻。无别意，恐他幽鸟惊。
宋-释师范-《四威仪》@山中住，落叶不如数，地人扫，翳却松门路。
宋-释师范-《四威仪》@山中坐，习闲成懒惰。少献花，但见猿偷果。
宋-释师范-《四威仪》@山中卧，不知时节过。雨打窗，好梦都惊破。
宋-释师范-《送率庵和尚住云居》@东湖水深蟠老龙，晨昏出没无定踪。开口合口喷香雾，举足下足生阴风。而今改宅云居去，威风万窍声号怒。谓言不是抉珠人，未应轻踏瓯峰路。
宋-释师范-《送讷堂和尚住秀之天宁》@苏州有，常州有。真个有，未尝有。贱时倾国不可换，贵则陪钱挜一{左豆右斗}。伸一手，缩一手，日月奔忙，山河倒走。济北瞎驴退三步，跛脚云门大张口。阿呵呵，只今此话大行，何待三十年后。
宋-释师范-《送凝藏主妇蜀》@凝藏主，五载恶相聚。我既横点头，公亦未相许。就中犹尀耐，拗折露明柱。似此拙去就，端的不可恕。萧萧九月风露寒，忽来告别还乡去。临岐可煞没巴鼻，却要就我觅转语。一转语。如何举，湿纸裹大虫，大棒打老鼠。阿呵呵，无你会处。
宋-释师范-《送昙藏主雪峰见痴绝》@世上有蛇皆可物，非物非心亦百佛。五湖云衲竞头参，空把光阴恣埋没。我游江湖三十有四年，饱饭之余，一味闲打眠。子今迢迢苦寻讨，不知寻讨何慕焉。问吾道，今年大熟收成早。问吾禅，秋林噪晚声喧喧。抖擞屎肠都说了，莫将一字归去容易空流传。斯言写就相违别，目断家山云叠叠。
宋-释师范-《送无相和尚归乡》@同名同号同桑梓，同住江湖亡彼此。有时同上孤峰巅，有时同下沧溟底。苦同忧，乐同喜，金博金兮水洗水。有时捩转铁面皮，心口全然不相似。你若住兮我即行，你若行兮我即止。白日青天轰怒雷，平地无风波浪起。非不非，是不是，西川大随，桐城投子。
宋-释师范-《送赵龙图归西明》@昔年曾约归四明，掇钵共饭莆菜羹。东园蔬荠几衰长，望之何以辜斯盟。铿铿小节何足拘，大名当振声{雄隹换左谷}{雄隹换左谷}。旌旗不动剿胡种，屈伸一臂逾长城。淮甸既肃四海肃，丰功盛德应难名。了知八珍与藜苋，清闲富贵但等平。我罹劫火固无闷，公视昼锦不以荣。七佛承承竟何据，六祖忉忉空碗鸣。君不见刹竿头上角龙头，鸿毛至重山岳轻。
宋-释师范-《颂古三首》@尽力提持只一刀，狸奴从此脱皮毛。血流满地成狼籍，暗为春风染小桃。
宋-释师范-《颂古三首》@晴空轰霹雳，官路栽荆棘。没兴遭逢著，前凶后不吉。
宋-释师范-《颂古三首》@失脚溪桥两眼枯，错将鱼目作明珠。直饶尘尽光生也，照破山河梦见无。
宋-释师范-《颂古四十四首》@灵山一会善堤防，蛊毒之家水莫尝。迦叶无端沾一滴，至今犹自面皮黄。
宋-释师范-《颂古四十四首》@古老相传鬼叫坑，看来人鬼不多争。早知鬼便是人做，夜半三更也可行。
宋-释师范-《颂古四十四首》@君王一语出如纶，尊者眉毛八字分。四海风清烟清静，碧天无际水无垠。
宋-释师范-《颂古四十四首》@大士错解注，志公错注解。臭肉积屠门，堪笑无人买。
宋-释师范-《颂古四十四首》@雨散云收后，崔嵬数十峰。王维虽敏手，难落笔头踪。
宋-释师范-《颂古四十四首》@春生夏长，淡饭粗茶。鱼投臭水，彩奔龊家。
宋-释师范-《颂古四十四首》@持来送去样团团，覆阴儿孙义不寒。何似当时休擘破，浑仑留与后人看。
宋-释师范-《颂古四十四首》@地神归地，天神归天。殷勤奉送，宝马金钱。
宋-释师范-《颂古四十四首》@一柄无情雪刃刀，当锋谁敢犯送毫。马师父子亲提掇，血喷千山怒号。
宋-释师范-《颂古四十四首》@诸子生涯各有成，从来孝顺两边生。贪欢一夜浑家乐，失晓连忙打五更。
宋-释师范-《颂古四十四首》@日面月面，突出难辨。拟欲抬眸，空中两片。
宋-释师范-《颂古四十四首》@金毛狮子，生铁秤锤。浑仑无缝，切忌针锥。
宋-释师范-《颂古四十四首》@冲开碧落松千尺，截断红尘水一溪。饱食高眠人不到，日从东出又沉西。
宋-释师范-《颂古四十四首》@南岳峰前老石头，怜儿何事不知羞。为人点眼长伸脚，直至而今懒不收。
宋-释师范-《颂古四十四首》@铺席宏开见也麽，买人何似看人多。十成好个吹毛剑，只作陶家壁上梭。
宋-释师范-《颂古四十四首》@兀兀地思量，无可得思量。无可思量处，直个好思量。大庾岭头逢六祖，鳌山店上见曾郎。
宋-释师范-《颂古四十四首》@萝卜从来出镇州，城南门外水东流。饶君说得浑相似，须是亲曾到地头。
宋-释师范-《颂古四十四首》@千载岩前树，曾无刀斧痕。羚羊才触著，满地叶纷纷。
宋-释师范-《颂古四十四首》@混成一气，周行四时。惟天为大，惟尧则之。
宋-释师范-《颂古四十四首》@闪烁旌旗骤往来，几人遥望起疑猜。此时若得樊公脚，一踏鸿门两扇开。
宋-释师范-《颂古四十四首》@骤马加鞭上酒楼，何如坐地看杨州。是非长短俱裁了，鼠窃终难似狗偷。
宋-释师范-《颂古四十四首》@台山路上个婆婆，平地无风起丈波。下却斗门通底闸，更无一滴到黄河。
宋-释师范-《颂古四十四首》@风前一曲动离愁，那个行人不举头。手把花枝半蔗面，不令人见转风流。
宋-释师范-《颂古四十四首》@分明指出与人看，多少禅和被热瞒。举目只知看雨势，不知秋水没栏干。
宋-释师范-《颂古四十四首》@共乐升平道泰时，相逢终不展钥旗。随宜淡饭清茶外，困卧闲行几个知。
宋-释师范-《颂古四十四首》@贼火相逢恰五更，见成赃物不须争。暗中多少都分了，天晓依前各自行。
宋-释师范-《颂古四十四首》@铜公塘，铁奉化。得人憎，得人怕。不是明州人。定说苏州语。
宋-释师范-《颂古四十四首》@洞山平地露尸骸，庵主将身一处埋。狼藉髑髅相枕藉，悲风愁雾不胜怀。
宋-释师范-《颂古四十四首》@骨裹皮兮皮裹骨，大随放出辽天鹘。东西南北漫抬眸，不知已过新罗国。
宋-释师范-《颂古四十四首》@顽皮老虎卧林丘，一任傍人放滴油。满肚只因曾饱肉，纵加呼唤懒抬头。
宋-释师范-《颂古四十四首》@起灭不停谁解看，当机一拶透重关。东西总是长安路，荡荡无拘自往还。
宋-释师范-《颂古四十四首》@同舟共赏洞庭春，终日徘徊柳岸阴。却得渔人加橹棹，等闲抹过碧波心。
宋-释师范-《颂古四十四首》@一片荆山璞，分明辨者难。几人偷眼觑，只作石头看。
宋-释师范-《颂古四十四首》@种田博饮吃，饱卧长伸脚。把将三界来，安向左边著。引得龙牙老古锥，手裹把柄破木杓。
宋-释师范-《颂古四十四首》@一掷神杯定吉凶，再占重卜转灵通。分明见了今年事，却说明年事不同。
宋-释师范-《颂古四十四首》@梦裹思归问故乡，明明说与尚徉狂。白云尽处重回首，无限青山对夕阳。
宋-释师范-《颂古四十四首》@红轮决定沉西去，未审魂灵往那方。哭恸一声无处避，櫂头亲见本爷娘。
宋-释师范-《颂古四十四首》@一年三百六十日，日日日从东畔出。昨夜黄昏又落西，茫茫无处寻踪迹。
宋-释师范-《颂古四十四首》@矜夸富贵，贱卖赤穷。杀人可恕，无礼难容。
宋-释师范-《颂古四十四首》@腊月三十日，开口便为敕。更拟问如何，明朝正月一。
宋-释师范-《颂古四十四首》@深深亲下拜，三代礼全该。此意如不然，玉帛云乎哉。
宋-释师范-《颂古四十四首》@大匠不巧，大儒不学。动辄中方圆，举皆成礼乐。堪笑乡村卖卜人，徒劳鑽破乌龟壳。
宋-释师范-《颂古四十四首》@黯澹滩，黯澹滩，十只船来九只翻。惟有三山陈上舍，我向陆地裹行，看你奈我何。
宋-释师范-《颂古四十四首》@山花似锦水如蓝，突出乾坤不露颜。曾踏武陵溪畔路，洞中春色异人间。
宋-释师范-《题牧牛图》@谁家牯，谁家犊。溪东溪西，水甘草足。宜乎后夜当春耕，怀袖应难秘斯轴。
宋-释师范-《题僧画草虫》@似则似矣，是则未是。若是伶俐衲僧，不作这般虫豸。
宋-释师范-《题岩寒拾》@五峰路上，双涧寺前。藏头露面，抚背拍肩。举笔欲题题不得，断崖千仞锁寒烟。
宋-释师范-《天神二首》@天下梅花主，扶桑文字祖。这个正法眼，云门答道普。菅君本不假凡胎，直自灵山会上来。五百年间无识者，扶桑佛法一枝梅。
宋-释师范-《维摩居士赞》@诈病从来不可医，文殊特为下针锥。事褫一啄长三尺，问著依前似鼓槌。示疾毗耶，平地风波。医不得处，病在口多。
宋-释师范-《文殊大士为龙女说法赞》@文殊说法，所说何法。女子成佛，所成何佛。无法可说，无佛可成。卧龙奋迅，狮子嚬呻。
宋-释师范-《无方刊字》@道在贵芒羁，宁容滞一涯。是山皆有石，随处可镌碑。
宋-释师范-《无际》@儱侗复儱侗，平夷更平夷。伸手不见掌，赵州东院西。
宋-释师范-《无相赞》@重如山，静如水。轻轻触著，双眉剔起。
宋-释师范-《蚬子赞》@出手露脚，捞虾摝蚬。这穷鬼子，可贵可贱。纸钱堆裹谩藏身，莫言冷地无人见。
宋-释师范-《蚬子赞》@溪尾溪头打野盘，捞虾摝蚬当朝餐。想应不是钓鳌手，得个虾儿便喜欢。
宋-释师范-《相士》@鳞皴一块烂枯柴，几见春风长绿苔。岂谓先生也相许，驴年决定放花开。
宋-释师范-《小师德輶请赞》@喜上上，怒一上，少机关，足伎俩。硬把虚空量，刚道有一丈。似这般会算底本师，如何唤作无准和尚。
宋-释师范-《兴化益长老请赞》@益无所益，为无所为。迥超玄化，杳绝机宜。桃红李白自芬披，问著东风总不知。
宋-释师范-《须菩提赞》@头白齿豁，空腹高心。被憍尸迦当面上当，对维摩诘甘自屈沉。说甚解空称第一，只堪倚杖独沉吟。
宋-释师范-《延庆日长老请赞》@不爱人赞，不怕人谤。令是一条筋，见者难近傍。要识渠侬端的，日在东山之上。
宋-释师范-《言法华赞》@褰裳而趋，或然而住。咄咄书空，喃喃独语。尽语渠侬转法华，知得身心在何处。
宋-释师范-《因大师请赞》@不是神，不是鬼。突出人前，是何面嘴。妙因等闲觑破，扣齿擎拳顶礼。唵苏嚧苏嚧{左口右悉}唎{左口右悉}唎。
宋-释师范-《永寿础长老请赞》@怒骂当慈悲，脱空成善巧。三钱买李子，偏向赤边咬。如今此话许谁知，永寿破家真种草。
宋-释师范-《渔妇观音赞》@腥稼通身不自知，更来渔市讨便宜。就中活底无多子，提向风前卖与谁。
宋-释师范-《渔妇观音赞》@篮内鱼，衣中珠。见买见卖，少实多虚。
宋-释师范-《郁山主赞》@收得蚌蛤珠，夸张无价数。我侬不怪他，他是村山主。
宋-释师范-《元道士》@黄衣舍去混缁衣，弃却甜桃摘醋梨。酸涩一时尝过了，攒眉归去许谁知。
宋-释师范-《圜悟赞》@坐底是谁，立底是谁。两枚漆桶，一种无知。非惟咈诟咄{左口右聿}，恣意凤林吒之。坏尽东山穷活计，都因这汉两爷儿。
宋-释师范-《云谷》@或卷或舒多变态，随呼随应发天真。谁知路转峰回处，幽鸟啼芳别是春。
宋-释师范-《再铸粥锅》@不解多方锢鏴成，一锤打破与重烹。等闲脱体离窠臼，煮粥依前不是羹。
宋-释师范-《彰圣辉长老请赞》@一之上，三之下。有来由，无缝罅。是甚牛溲马浡，刚自辽天索价，累及儿孙成话欛。
宋-释师范-《止翁》@万法都卢归一法，一法不知何所归。肚饥买个油糍吃，吃了油糍肚不饥。
宋-释师范-《忠道者赞》@听教一味瞌睡，参禅不入炉冶。盗橘过於挥剑，骑虎稳如乘马。伎俩元来个样生，几乎唤作忠道者。
宋-释师范-《邹编修请赞》@骨棱层，发{上髟下监}鬖。且不安分，更说指南。置须弥卢於一针锋，贮四大海於无底篮。不如世有谁知已，朴庵。
宋-释师范-《祖师图赞》@等是清平世界人，多因闲事长无明。使他个个能安分，图上何缘有姓名。
宋-释师观-《百丈和尚赞》@独坐大雄峰，宗通说亦通。咄者老漆桶，不落有无中。
宋-释师观-《禅人写师顶相求赞》@或处禅林，或居树下。或在僧房，或白衣舍。法惠写出如是观，单明张拙秀才话。
宋-释师观-《禅人写师顶相求赞》@禅不参，道不学，个样村僧唱喏也。错错，一段风光无处著。
宋-释师观-《辞李大谏再住万寿》@年来老倒觉痴顽，振作丛林岂等闲。珍重贤侯休更问，且容懒散卧云间。
宋-释师观-《达磨祖师赞》@手提金锡，银山铁壁。对朕者谁，还云不识。透过玄关，青天白日。
宋-释师观-《干帘席》@卷起帘来见天下，千古丛林作话{左木右霸}。承天今日再堤撕，一段风光无缝罅。
宋-释师观-《和蒋御带荐合中三偈》@威音那畔绝安排，个里何曾有去来。如是住而无所住，摩醯眼向顶门开。
宋-释师观-《和蒋御带荐合中三偈》@唯凭者个荐严妻，借路经过般若池。撒手那边无避处，大洋海里火星飞。
宋-释师观-《和蒋御带荐合中三偈》@威风凛凛实难栖，正是灵山受记时。老倒月林无别说，非心非佛总非非。
宋-释师观-《化佛五臓先被人偷了》@古佛行藏识者稀，为人一著太孤危。蓦然撞著白拈贼，倒腹倾肠付与伊。
宋-释师观-《黄檗和尚赞》@一棒一条痕，一掴一掌血。杀人能活人，不传之妙诀。
宋-释师观-《偈颂七十六首》@佛语心为宗，无门无法门。个里全身入，别是一乾坤。
宋-释师观-《偈颂七十六首》@坐断要津，全提正令。佛祖到来，也须乞命。
宋-释师观-《偈颂七十六首》@大庾岭头提不起，同庵亲手付将来。等头拾在肩头上，凡圣齐教眼豁开。
宋-释师观-《偈颂七十六首》@法法不隐藏，今古露堂堂。更进这一步，明明为举扬。
宋-释师观-《偈颂七十六首》@动弦别曲，叶落知秋。风生大野，水向东流。
宋-释师观-《偈颂七十六首》@圣因古兰若，湖边绝潇洒。知他几百年，已属斯人也。
宋-释师观-《偈颂七十六首》@日可冷，月可热，众魔不能坏真说。
宋-释师观-《偈颂七十六首》@结夏又十日，个事作麽生。无风荷叶动，决定有鱼行。
宋-释师观-《偈颂七十六首》@日日是好日，时时是好时。只为分明极，翻令所得迟。
宋-释师观-《偈颂七十六首》@真正举扬，法堂前草深一丈。有如是作略，有如是榜样。个是阿谁，广度和尚。
宋-释师观-《偈颂七十六首》@断人性命，不劳余刃。四海一家，风恬浪静。
宋-释师观-《偈颂七十六首》@此世不移动，彼世不改变。惟一坚密身，一切尘中现。
宋-释师观-《偈颂七十六首》@今朝十月一，开炉是此日。赵州宾主话，圣因为拈出。
宋-释师观-《偈颂七十六首》@去去实不去，来来实不来。去来如梦幻，虚空绝点埃。
宋-释师观-《偈颂七十六首》@五日上堂，朝朝入室。三八念诵，丛林规式。美食不中饱人吃。
宋-释师观-《偈颂七十六首》@本无迷悟人，只要今日了。了了了了了，面南看北斗。
宋-释师观-《偈颂七十六首》@我有一转语，历劫常如此。迥绝无人和，聚头相共举。
宋-释师观-《偈颂七十六首》@天得一以清，地得一以宁。君王得人处，矛头相共举。
宋-释师观-《偈颂七十六首》@满眼觑不见，地得一以宁。君王得一天下治，衲僧得一眼横鼻直。皇恩佛恩，一时报毕。
宋-释师观-《偈颂七十六首》@十方诸国土，无刹不现身。举头天外看，谁是个中人。
宋-释师观-《偈颂七十六首》@目顾四方，指天指地。独弄单提，无是不是。普请恶水蓦头浇，不忘灵山亲受记。
宋-释师观-《偈颂七十六首》@邂语非干舌，能言不是声。刹刹尘尘尔，何处著浑身。
宋-释师观-《偈颂七十六首》@丛林法社共成褫，雪老当年用此机。颈上手巾腰下杓，至今千古有风规。
宋-释师观-《偈颂七十六首》@咄这尊慈，口甜心苦。带累我侬，破家荡户。者僧话堕处，直下明明举。一炷栴檀充宇宙，谁道黄金如粪土。
宋-释师观-《偈颂七十六首》@腊八是今朝，如来成道日。夜半见明星，从此生荆棘。荆棘生人间，天上错流传。
宋-释师观-《偈颂七十六首》@年去年来年年事，日来日往日日新。木人抚掌呵呵笑，一段风光画不成。见便见，莫沈吟。楼上已吹新岁角，堂前犹点旧年灯。
宋-释师观-《偈颂七十六首》@年穷岁尽，有可言，东村王老夜烧钱。野鬼闲神俱屏迹，无依无欲是金仙。
宋-释师观-《偈颂七十六首》@蓦然平地一声雷，惊得蟭螟眼豁开。是圣是凡俱不立，何妨随处舞三台。
宋-释师观-《偈颂七十六首》@一二三四五，五四三二一。无量妙义门，皆从此经出。
宋-释师观-《偈颂七十六首》@赵州无佛性，丰干太饶舌。南泉一枝草，云门乾屎橛。
宋-释师观-《偈颂七十六首》@光阴何太疾，如白驹过隙。惟有衲僧家，日日是好日。
宋-释师观-《偈颂七十六首》@去年梅，今年柳，馨香颜色常依旧。不属阴阳别是春，灵根本是吾家有。
宋-释师观-《偈颂七十六首》@弥勒真弥勒，分身千百亿。时时示时人，时人俱不识。
宋-释师观-《偈颂七十六首》@目顾四方，法中之王。将何报德，一杓香汤。
宋-释师观-《偈颂七十六首》@唇上碧斑宾豹博，舌头当的帝都丁。鸳鸯绣出从君看，不把金针度与人。
宋-释师观-《偈颂七十六首》@暑退凉生，风高露冷。叶落归根，藏头露影。赵州吃茶，云门故饼。如何是道，明眼落井。
宋-释师观-《偈颂七十六首》@惺惺寂寂是，寂寂惺惺非。弃却甜桃树，沿山摘醋梨。如是句中能会得，从教人竞觅玄微。
宋-释师观-《偈颂七十六首》@此从无枝叶，唯有诸贞实。我法妙难思，五千人退席。
宋-释师观-《偈颂七十六首》@六月炎炎如火聚，就中自有清凉处。犀牛扇子谩相随，头角峥嵘谁敢觑。
宋-释师观-《偈颂七十六首》@时不待人，月不破五。那一著子，未敢相许。
宋-释师观-《偈颂七十六首》@蓦直蓦直，春天白日。勘破了也，一文不直。
宋-释师观-《偈颂七十六首》@开池不待月，池成月自来。寒山逢拾得，拊掌笑咍咍。
宋-释师观-《偈颂七十六首》@如来结制日，诸缘俱顿息。九十日长期，衲僧口挂壁。咄，正是黑牛卧死水。
宋-释师观-《偈颂七十六首》@薰风自南来，殿阁生微凉。要知端的意，拄杖为敷扬。
宋-释师观-《偈颂七十六首》@上元佳节是今日，匝地普天星斗出。好向机先著眼看，莫教蹉过然灯佛。
宋-释师观-《偈颂七十六首》@伎俩有尽，我默无穷。达磨不识，眼瞎耳聋。
宋-释师观-《偈颂七十六首》@开眼见明，合眼见暗。开眼合眼，知而故犯。一毫头上现乾坤，堪笑云门咦顾鉴。
宋-释师观-《偈颂七十六首》@南泉水牯自天然，随分些些任变迁。长啸一声天地窄，了无佛法与人传。
宋-释师观-《偈颂七十六首》@秋风冷，秋桂香。秋露白，秋叶黄。秋蛩吟，声短长。此时景，有余光。便恁麽去，正好吃棒。须知远烟浪，刖有好商量。
宋-释师观-《偈颂七十六首》@今朝七月一，解夏半月日。摩挲拄杖子，笠头勤拂拭。狗子无佛性，一文也不直。
宋-释师观-《偈颂七十六首》@时节若至，其理自彰。一番新雨过，禾稻弄微黄。
宋-释师观-《偈颂七十六首》@云门有一曲，腊月二十五。拍拍是令，全身里许。呵呵呵，万像森罗齐作舞。
宋-释师观-《偈颂七十六首》@梵志翻著袜，是人皆道错。宁可刺你眼，不可瘾我脚。莫莫，醍醐上味，翻成毒药。
宋-释师观-《偈颂七十六首》@收麦才了插秧来，终日忙忙安在哉。直下更无回避所，优钵罗花当处开。
宋-释师观-《偈颂七十六首》@前念是凡，后念是圣。脱体无依，因邪打正。须弥顶上击金钟，七佛如来合掌听。
宋-释师观-《偈颂七十六首》@万里无寸草，衲僧何处讨。蘸雪吃冬瓜，谁知滋味好。
宋-释师观-《偈颂七十六首》@挝动禾山鼓，吹起少林笛。当机觌面提，觌面当机疾。咄，一任风吹日炙。
宋-释师观-《偈颂七十六首》@晷运推移，日南长至。自古自今，同天同地。灵山一会尚俨然，雷音堂中谈不二。
宋-释师观-《偈颂七十六首》@孤云野鹤，何天不飞。这一句子，同道方知。
宋-释师观-《偈颂七十六首》@碍处非墙壁，通处没虚空。双关俱透彻，别是一家风。
宋-释师观-《偈颂七十六首》@葛公住此山，此山湛如蓝。只今何处去，犹自口喃喃。
宋-释师观-《偈颂七十六首》@月已破五，年又过半。拄杖拈来，如何判断。百年三万六千日，也是秦时{左车右度}轹钻。
宋-释师观-《偈颂七十六首》@此世不移动，彼世不改变。当处发生，随处灭尽。呵呵呵，见不见，秋风一阵来，落叶两三斤。
宋-释师观-《偈颂七十六首》@问讯烧香，闲行静坐。与麽分明，是个什麽。
宋-释师观-《偈颂七十六首》@一日不作，一日不食。木平搬土，石霜泥壁。范山断足，仰山作息。澄翠门下，朝朝入室。如上所供，并皆诣实。
宋-释师观-《偈颂七十六首》@腊尽春至，头头显示。雪里梅花，馨香扑鼻。认著依前还不是。
宋-释师观-《偈颂七十六首》@一九与二九，相逢不出手。因甚不出手，免见扬家丑。
宋-释师观-《偈颂七十六首》@山奇水秀洞中天，与麽分明知几年。左右逢源无限意，几人于此彻根源。
宋-释师观-《偈颂七十六首》@法法本来法，无法无非法。这个是乌回拄杖子，那个是本来法。
宋-释师观-《偈颂七十六首》@昨日入院，今朝设粥。斋罢吃茶，参前澡浴。个是灵山亲付嘱。
宋-释师观-《偈颂七十六首》@朝朝相似，日日一般。年穷岁尽，尽底掀翻。依旧孟春犹寒。
宋-释师观-《偈颂七十六首》@人笑鹁鸠拙，勃鸠自不拙。两茎柴子上，一生打得彻。打刀须是并州铁。
宋-释师观-《偈颂七十六首》@今朝四月一，结夏又在即。若是到家人，日日是好日。
宋-释师观-《偈颂七十六首》@鹤立松梢月，鱼行水底天。风光都买尽，不费一文钱。须知此语无穷日，只恐沧溟有尽年。
宋-释师观-《偈颂七十六首》@今日十，昨日姨。日来日往，阿谁知有。未了之人听一言，只这而今谁动口。
宋-释师观-《偈颂七十六首》@来时无踪，去时无迹。七十五年，青天霹雳。
宋-释师观-《临济和尚赞》@一喝当阳，寸丝不挂。挠括丛林，至今话{左木右霸}。
宋-释师观-《灵岩金钵堂化长明灯》@龙潭吹灭纸烛，真个人天眼目。举似庞公点头，祖祖灯灯相续。
宋-释师观-《木鱼》@敲空作响人皆听，听听之时非是声。海藏龙宫留不住，却来个里现全身。
宋-释师观-《千手眼观音赞》@通身是，遍身是，观世音，无尽意。愿以此功德，普及于一切。
宋-释师观-《三教赞》@一即三，三即一，者一个，赞不及。天人群生类，皆承此恩力。
宋-释师观-《上伯井亭》@曹源一滴水，散作人间瑞。茫茫宇宙中，几个知惭愧。
宋-释师观-《颂古三十三首》@月上女曾与麽去，我今亦依如是住。明明今古不曾藏，一点灵光常独露。
宋-释师观-《颂古三十三首》@以手策起眉毛，千圣从来不识。一会灵山俨然，说甚今朝昨日。
宋-释师观-《颂古三十三首》@不属内外与中间，才落思惟入魔境。大丈夫儿不自欺，翻身坐断毗卢顶。
宋-释师观-《颂古三十三首》@红日杲杲，切忌寻讨。拈得便用，无非是宝。郑州梨，青州枣，大抵还他出处好。
宋-释师观-《颂古三十三首》@汉既不管，秦亦不收。人平不语，水平不流。
宋-释师观-《颂古三十三首》@弟应兄呼画不成，谁人肯向里头行。自从家破人亡后，直至如今事转生。
宋-释师观-《颂古三十三首》@用处天然别，更不落思惟。山河并大地，全露法王机。
宋-释师观-《颂古三十三首》@全提正令，高低普应。三应三呼，谛听谛听。
宋-释师观-《颂古三十三首》@自从胡乱后，更不少盐酱。开口便见但，岂在语言上。
宋-释师观-《颂古三十三首》@百丈卷席，马祖升堂。作麽作麽，验尽当行。
宋-释师观-《颂古三十三首》@分明与麽无无无，释迦弥勒是他奴。茫茫宇宙人无数，几个男儿是丈夫。
宋-释师观-《颂古三十三首》@不落不昧，东倒西擂。铁壁银山，一时粉碎。不昧不落，且无造作。诚哉是言，不从人学。
宋-释师观-《颂古三十三首》@突出难辨辨得出，师子翻身师子窟。哮吼一声天地空，惊起须弥高突兀。
宋-释师观-《颂古三十三首》@未审魂灵往寻方，无栖泊处露堂堂。水向石边流出冷，风从花里过来香。
宋-释师观-《颂古三十三首》@如何是佛，更莫别求。相随来也，四大部洲。
宋-释师观-《颂古三十三首》@叉手进前，寂子不会。杀人活人，好个三昧。这般阿师，丛林殃害。白云尽处是青山，行人更在青山外。
宋-释师观-《颂古三十三首》@大唐国里无禅师，独弄单提见也无。茫茫宇宙人无数，几个男儿是丈夫。
宋-释师观-《颂古三十三首》@真佛屋里坐，开口成话堕。幸自可怜生，教我说甚麽。
宋-释师观-《颂古三十三首》@如何是佛殿里底，世出世间难可比。万国同歌河海清，稽首拜手元是你。
宋-释师观-《颂古三十三首》@吃粥了也洗钵盂，已是分明说向渠。有时冷地思量著，点铁成金举世无。
宋-释师观-《颂古三十三首》@拈得便用，胡麻厮缴。冷地看来，知恩者少。
宋-释师观-《颂古三十三首》@一著高一著，一步阔一步。五百年间生，指出这条路。这条路，十圣三贤皆罔措。
宋-释师观-《颂古三十三首》@非男女相末山主，今古堂堂常独露。常独露兮见也麽，清声藉藉播寰宇。
宋-释师观-《颂古三十三首》@香严上树，住住住住。拟问如何，葛藤露布。
宋-释师观-《颂古三十三首》@前三三与后三三，不可承当不可参。更问清凉多少众，月移松影落寒潭。
宋-释师观-《颂古三十三首》@堕落眉须不得塔，三文使尽风分疏。无端大岭重饶舌，数丈龟毛举世无。
宋-释师观-《颂古三十三首》@日里看山好，好在什么处。要见老云门，不落第二句。
宋-释师观-《颂古三十三首》@一字入公门，九牛拔不出。咄这野狐精，鼻孔都打失。
宋-释师观-《颂古三十三首》@要个无禅底国师，才涉毫芒便取诛。堪笑这僧垂手处，道无便见有偏枯。
宋-释师观-《颂古三十三首》@来说是非者，便是是非人。诚哉是言也，弄物不知名。
宋-释师观-《颂古三十三首》@牛过窗棂，错为安名。大唐国里，不见一人。
宋-释师观-《颂古三十三首》@驴放三千，马放八百。透过重关，未为英杰。
宋-释师观-《颂古三十三首》@海神知贵不知价，留与人间光照夜。碧眼胡僧笑点头，谁知用处无缝罅。
宋-释师观-《颂古十七首》@指天指地，无处回避。瞿云瞿昙，讨甚巴鼻。
宋-释师观-《颂古十七首》@青天霹雳，何处寻觅。一人传虚，万人传实。
宋-释师观-《颂古十七首》@比此为津梁，赤体露堂堂。风光都买尽，当处是家乡。
宋-释师观-《颂古十七首》@青山于蓝，而青于蓝。坐筹帷幄，锻圣鎔凡。
宋-释师观-《颂古十七首》@伶利道人何处去，至今寻觅杳无踪。有时冷地思量著，不觉全身在碧峰。
宋-释师观-《颂古十七首》@张打油，李打油，不打浑身只打头。今朝有酒今朝醉，明日愁来明日愁。
宋-释师观-《颂古十七首》@傀{礧石换亻}棚头，全火只候。明眼人前，一场漏逗。
宋-释师观-《颂古十七首》@赵州唤作火，全身入荒草。我今不是渠，渠今正是我。
宋-释师观-《颂古十七首》@出乎尔者返乎尔，个里那容说道理。蹈雪沽来酒倍香，就船买得鱼偏美。
宋-释师观-《颂古十七首》@乾坤独立，从者里入。风吹不著，雨打不湿。
宋-释师观-《颂古十七首》@报慈一隔，描邈不得。大用现前，不存轨则。
宋-释师观-《颂古十七首》@腊月火烧山，毫发不相瞒。佛手遮不得，人心似等闲。
宋-释师观-《颂古十七首》@虚空迸裂，当处超越。堪笑云门，多这一橛。
宋-释师观-《颂古十七首》@见成活许莫周遮，椎下分疏事转差。若是咬人狮子子，何须牙上更安牙。
宋-释师观-《颂古十七首》@不是风兮不是幡，入泥入水与人看。莫把是非来辨我，浮生空凿不相干。
宋-释师观-《颂古十七首》@佛法王法，更无两样。直下一刀，未为谛当。
宋-释师观-《颂古十七首》@唇上碧斑宾豹博，舌头当的帝都丁。频呼小玉元无事，只要檀郎认得声。
宋-释师观-《题中峰方丈》@森森松竹耸中峰，八面玲珑眼界空。尽向石根寻马迹，谁人亲见道林翁。
宋-释师观-《童子求颂》@山童山童，叉手当胸。高低普应，常在其中。
宋-释师观-《信庵居士画月庵老衲月林顶相求赞》@佛祖权衡，人天眼目。瞻之仰之，鼎分三足。休言六耳不同谋，断弦须是弯胶续。
宋-释师观-《惺惺石》@惺惺石上坐频呼，绝后依前又再甦。自古自今无变异，直教觑著眼睛枯。
宋-释师观-《须菩提赞》@老老大大，岩中宴坐。帝释雨花，见个什麽。
宋-释师观-《雪峰真觉祖师赞》@三到投子，九上洞山。鳌山成道，已是自瞒。呵呵呵，惹得虚名走世间。
宋-释师观-《自赞》@者村叟，能杰斗，踞胡床，一不守。临机拶著火星飞，惊起须弥颠倒走。
宋-释师观-《祖芳求僧》@要得联芳继祖类，直须发愤傚卢能。三更月下传衣钵，惊动黄梅七百僧。
宋-释师瑞-《送僧归凤山》@凤凰山下凤凰儿，文彩才彰羽翼齐。铁网漫天拦不得，归心已在碧梧枝。
宋-释师体-《船子赞》@孤踪短艇寓江滨，眼盖乾坤彻骨贫。接了夹山钻入水，至今恩怨不曾分。
宋-释师体-《辞众偈》@铁树开花，雄鸡开生。七十二年，摇篮绳断。
宋-释师体-《达磨赞》@万福西来老骨挝，不遵行止渡流沙。被人打落当门齿，哑子依前吃苦瓜。
宋-释师体-《偈四首》@年年浴佛在今朝，目击迦维路不遥。果是当时曾示现，宜乎恶水蓦头浇。
宋-释师体-《偈四首》@热月须摇扇，寒来旋著衣。若言空过日，大似不知时。
宋-释师体-《偈四首》@道生一，无角铁牛眠少室。一生二，祖父开田说大义。二生三，梁间紫燕语呢喃。三生万物，男儿活计离窠窟。多处添，少处减，大虫怕吃生人胆。有若无，实若虚，争掩骊龙明月珠。肚无偏僻病，不怕冷油虀。
宋-释师体-《偈四首》@依稀苕帚柄，仿佛赤斑蛇。棒下无生忍，临机不识爷。
宋-释师体-《偈颂十八首》@五蕴出头一段空，同门出入不相逢。无量劫来赁屋住，到头不识主人公。
宋-释师体-《偈颂十八首》@童顶云衣野兴浓，清斋淡话有何穷。春归檐幕千家雨，月满楼台一笛风。
宋-释师体-《偈颂十八首》@涂灰抹上添光彩，社舞村歌笑己躬。堪笑当年獃得好，百无一解诉心空。星拱北，水朝东，月落千江体一同。能向海门深处辊，行船谁怕打头风。
宋-释师体-《偈颂十八首》@西土尊师故纸罗，南方历祖葛藤窠。临风剔起透青眼，跟脚从头觑破那。阿呵呵，会也麽，尺水休夸一丈波。幕天蓆地生涯阔，敌胜吹毛不用磨。
宋-释师体-《偈颂十八首》@不宗师承不会禅，饥来吃饭困来眠。平常肯恃拳头大，冷地乾赢空劫前。
宋-释师体-《偈颂十八首》@目击泄天机，梅天散花雨。稽首毗卢师，和南法身主。风光遍大千，捏在毫端聚。多劫修来是浪传，一念不生倾肺腑。从此儿孙遍世间，活计清虚争检古。
宋-释师体-《偈颂十八首》@粗疏带出莲花冼，济楚披来粪扫衣。拈起少林无孔笛，左瞻右盼两头吹。声声慢，拍拍随，听者虽多和者稀。曲遍欲休休不得，知音知后更谁知。
宋-释师体-《偈颂十八首》@少室无师句，曹溪绝学禅。浑家鬼擘口，五逆不成冤。
宋-释师体-《偈颂十八首》@文殊三处度夏，弥勒一味放憨。善财走百十城，达磨九年面壁。恢阐拈花微笑，光扬布发掩泥。
宋-释师体-《偈颂十八首》@一拳也是打爷来，未有输赢莫放开。割舍拍盲穷性命，觜喎鼻塌见全材。
宋-释师体-《偈颂十八首》@道妙休云所得迟，不离闻见分明极。槛外一声婆饼焦，黄头碧眼断消息。断消息，最条直，是虎何须更插翼。苍龙平地起伏澜，万仞峰头轰霹雳。
宋-释师体-《偈颂十八首》@口朝鼻孔无空过，眼盖胡须有古风。信彩骨头花十八，等閒掷出满盆红。
宋-释师体-《偈颂十八首》@夤缘过夏又经冬，难易当知好恶同。肚里饥疮无聒扰，堂中生炭满炉红。挑灰弄火非相许，阔论高谈定不容。叠足跏趺描不就，眼空烟景振宗风。
宋-释师体-《偈颂十八首》@天际云翻墨，江头浪辊花。胡僧无鉴识，特地渡流沙。赤骨历穷担片板，颠痴{左孛右攵}癞竖双眉。蓦生做处难名状，佛祖当头听指挥。
宋-释师体-《偈颂十八首》@虎穴魔宫阔步挨，毁僧谤佛不安排。无明三毒令人怕，是我冤家一样乖。
宋-释师体-《偈颂十八首》@耳有重轮非差事，胸题卐字亦寻常。腰间不束三条篾，万顷风烟一草堂。
宋-释师体-《偈颂十八首》@暗撒骊珠成瓦砾，閒倾鸩毒是醍醐。冤将恩报灭胡种，举眼无亲真丈夫。
宋-释师体-《四圣赞》@稽首释迦，现千百亿。盐贵米贱，苦趁乐吃。瞋喜爱憎，是非声色。日炙风吹，一文不直。
宋-释师体-《四圣赞》@稽首观音，全彰妙有。鹤唳青霄，莺啼绿柳。鼓响钟鸣，椎鸡打狗。不落诸缘，通身眼手。
宋-释师体-《四圣赞》@稽首文殊，本非延促。柏短松长，山青水绿。星移斗转，日行月逐。开眼合眼，一切具足。
宋-释师体-《四圣赞》@稽首普贤，不可思议。出头露面，开言吐气。拍盲担板，忘恩断义。事无寸长，熏天炙地。
宋-释师体-《颂古二十九首》@陪钱弄傀儡，拼命打秋千。浑家无眼见，掩面哭苍天。
宋-释师体-《颂古二十九首》@是大神咒，四大六根元不有。是大明咒，三世十方无透漏。是无上咒，海印圆光明已久。是无等等咒，士农工商各成就。何故去年梅，今岁柳，颜色馨香依旧。等閒勘破悟桃花，选甚法身藏北斗。
宋-释师体-《颂古二十九首》@君王宝剑不虚施，尊者遭逢也大奇。从此清风遍寰宇，太平消息几人知。
宋-释师体-《颂古二十九首》@义从亲处断，贫向富边休。腰缠十万贯，骑鹤上扬州。
宋-释师体-《颂古二十九首》@甘贽设白粥，南泉费盐醋。彼此落便宜，至今断来路。
宋-释师体-《颂古二十九首》@村婆暴富，诳唬闾阎。赵州卖俏，矢上加尖。
宋-释师体-《颂古二十九首》@贫无所依，两亲相击。旱地雷声，青天霹雳。
宋-释师体-《颂古二十九首》@镬汤无冷地，黄河辊底流。金刚难插觜，脑后挂灯毬。
宋-释师体-《颂古二十九首》@之乎者也，雪月风花。头面各别，事同一家。
宋-释师体-《颂古二十九首》@佛是西天老比丘，星移斗转水东流。茫茫宇宙人无数，户贯依前百草头。
宋-释师体-《颂古二十九首》@投子下绳床，张非孟八郎。不摇三寸舌，未免鬼分贓。眼底欲条直，临机争探囊。裂破古今无面目，纵横何处有关防。
宋-释师体-《颂古二十九首》@主宾会合风云异，醉后添杯礼义全。棒打自家亲骨肉，丛林扛鼓返成冤。
宋-释师体-《颂古二十九首》@强盗遭逢恶抵家，贼贓才败别无他。山藤彻骨令甘伏，反与渠侬贴面花。
宋-释师体-《颂古二十九首》@裂破古今没窠臼，当机大阐血盆口。脚尖趯出佛如麻，李四张三无路走。
宋-释师体-《颂古二十九首》@先天后地本寥廊，拨草寻芳途路乐。不得春风花不开，花开又被风吹落。
宋-释师体-《颂古二十九首》@杖林山下竹筋鞭，憍梵钵提舌拄天。群党元来讳空手，起家消息在荒田。
宋-释师体-《颂古二十九首》@十分美丽谁家女，百倍聪明是马郎。堪笑金沙滩畔约，始终姻娅不成双。
宋-释师体-《颂古二十九首》@夜叉头，菩萨面。鬼捣谷，佛跳墙。同门共户不相识，迈古超今地寸长。灯心戳破石人脚，扁鹊卢医争主张。
宋-释师体-《颂古二十九首》@昨夜发新雷，毒蛇离窟穴。居常口不开，蹋著迸鲜血。
宋-释师体-《颂古二十九首》@兵行诡道，贼是家亲。无功受禄，有理难伸。
宋-释师体-《颂古十首》@三清道士无仙骨，八教阇梨毁梵书。黑添崑崙舞华鼓，天亲无著暗嗟吁。
宋-释师体-《颂古十首》@不见人斑见虎斑，算来莫愿风队斑。虎斑见后通回避，唯有人斑近最难。
宋-释师体-《颂古十首》@浑身无处著，驿路倒骑驴。览尽潇湘景，和船入画图。
宋-释师体-《颂古十首》@越鸟巢南枝，胡马嘶北风。狸奴并白牯，寸步不曾通。千山都坐断，万派尽朝东。天王才合掌，那吒扑帝钟。
宋-释师体-《颂古十首》@假使百千劫，所作业不忘。因缘会遇时，果报还自受。
宋-释师体-《颂古十首》@白石居山人，不住那伽定。拄杖秃却枝，钵盂倒安柄。人草觅冤讎，虚空悬业镜。喝下剑光寒，放行摩竭令。
宋-释师体-《颂古十首》@剔起遮天眼，空王旧话圆。气毬刚似铁，石臼软如锦。苦海无惊浪，红炉断火烟。庄周蝴蝶梦，举世若为原。
宋-释师体-《颂古十首》@著脚孤危草不生，没栖泊处等闲行。临风阔却噇空口，断送浑家入火坑。
宋-释师体-《颂古十首》@生狞别是一般村，品藻先贤薄后昆。掉放孤峰争合杀，棒头有眼盖乾坤。
宋-释师体-《颂古十首》@男儿脚底透长安，得坐披衣肯自谩。三尺冷光辉夜月，一条秋水迸人寒。
宋-释师体-《颂古十四首》@妙峰孤顶无知识，百十城游丧善财。楼阁若迟弹指见，分明有眼不曾开。
宋-释师体-《颂古十四首》@棒头落节来翻来，闪电光中立人旗。殃害丛林无说处，几人错认口头肥。
宋-释师体-《颂古十四首》@坦然古路勿迂疏，霁月凉风动十虚。毗目善财当日事，好如潘阆倒骑驴。
宋-释师体-《颂古十四首》@门庭推倒乱纵横，火迸星飞无路行。赤契分明基业在，依前浅种又深耕。
宋-释师体-《颂古十四首》@桃花零落眼方开，自谓风流孰可陪。叵耐玄沙忒偏党，却来醉后便添杯。
宋-释师体-《颂古十四首》@早期心闷三杯酒，午后头昏一碗茶。入夜脱衣伸脚睡，五更走起眼瞇{左目右麻}。
宋-释师体-《颂古十四首》@阳春白雪非难和，藻鉴水壶岂足观。一把柳丝收不得，和风搭在玉栏干。
宋-释师体-《颂古十四首》@眼空四海恣纵横，鼻孔辽天信脚行。拿得电光为火把，却来日午打三更。
宋-释师体-《颂古十四首》@和烟钓月是生涯，古策风高未足夸。欸乃一声天地阔，祖师何必渡流沙。
宋-释师体-《颂古十四首》@竹溪烟绝雨才通，无数深红间浅红。山店落英春寂寂，青旗吹动柳花风。
宋-释师体-《颂古十四首》@屈节从长也大拼，雪堆断臂仰高寒。铁牛鞭起熊峰下，一吸黄河彻底乾。
宋-释师体-《颂古十四首》@雨色和烟匝四维，眼皮未绽若为窥。等閒觑破金铡际，坦荡无因役路岐。
宋-释师体-《颂古十四首》@添钱买得漏灯盏，洗脚长拖破草鞋。翻著襕衫歌雪曲，倒携蓆帽赶村斋。
宋-释师体-《颂古十四首》@斫头沥血摩诃演，挂肚悬肠萨怛多。恶口小家无尽藏，更将何法度娑婆。
宋-释师体-《卧莲玩月观音赞》@上绝把茆江月白，下无寸土眼头宽。青莲影里安身法，普与劳生了正观。
宋-释师体-《总颂》@释迦观音，文珠普贤。蓦鼻牵来，作一串穿。横拖倒拽，痛报深冤。弥天罪过，一任流传。
宋-释师一-《偈颂七首》@魔作佛，坏烂虚空元有骨。佛作魔，须弥顶上涌清波。魔佛二边俱坐却，瘥病不假驴驼药。
宋-释师一-《偈颂七首》@喜与水云会，甘与水云同。云屯水聚处，塞破太虚空。
宋-释师一-《偈颂七首》@破暑黄梅雨，清神白乳茶。万缘俱不到，物外野僧家。
宋-释师一-《偈颂七首》@相逢握手不论心，心性吾侪眼里金。三个柴头煨品字，与君閒话古丛林。紫头煨尽已更阑，楼上钟声落月寒。一把柳丝取不得，和烟搭在玉栏干。
宋-释师一-《偈颂七首》@冻云俗雪未雪，普贤象驾峥嵘。岭梅半合半开，少室风光漏泄。
宋-释师一-《偈颂七首》@万年藤上一枝春，用祝光尧万乘君。身因寿康长不老，大平时代自由身。
宋-释师一-《偈颂七首》@燕去梁閒静，鸿来眼界宽。绕庭何所有，风撼竹珊珊。
宋-释师一-《颂古》@超谈胡饼应时机，遂块知非师子儿。败叶霜风都扫尽，古松方见岁寒枝。
宋-释师一-《颂古八首》@赵老家风不热瞒，问他大道答长安。有谁平步归家去，多是区区自作难。
宋-释师一-《颂古八首》@一拶银山铁壁摧，大悲院里赶村齐。善财拄杖如无用，乞与倦狂老万回。
宋-释师一-《颂古八首》@藏身无迹更无藏，脱体无依便厮当。古镜不劳还自照，淡烟和露湿秋光。
宋-释师一-《颂古八首》@三唤须知意不轻，平生肝胆一时倾。负吾负汝还知否，纵有丹青画不成。
宋-释师一-《颂古八首》@不起一念须弥山，特立当头著眼看。拈一缕丝轻绊倒，家家门底路长安。
宋-释师一-《颂古八首》@家山指出路非遥，万仞嵯峨插碧霄。一片白云横谷口，几多归鸟自迷巢。
宋-释师一-《颂古八首》@岩头婆子铁肝心，击碎乾坤觅赏音。眨上眉毛如下荐，岳阳恶浪转增深。
宋-释师一-《颂古八首》@十八佳人美态娇，绣衣轻整暗香飘。抬身花圃徐徐立，引得黄莺下柳条。
宋-释师一-《颂古十八首》@食讫跏趺坐石床，斗间间气烛天光。几多业识茫茫者，衲被蒙头在醉乡。
宋-释师一-《颂古十八首》@浑身燥庠倩人搔，入骨搔来身已劳。一下被伊搔著了，平生痒处一时消。
宋-释师一-《颂古十八首》@约去栽松个老人，还来传法喜童真。有娘生面无爷姓，劫外灵苗不犯春。
宋-释师一-《颂古十八首》@壁间书偈言无物，腰石当知力有余。莫道懒翁无伎俩，糠中舂出走盘珠。
宋-释师一-《颂古十八首》@不是风兮不是旛，碧天云静月团团。几多乞巧痴男女，犹向床头瓮里看。
宋-释师一-《颂古十八首》@不是旛兮不是风，轩辕宝鉴出怀中。森罗万象难逃影，恋窟狐狸失却踪。
宋-释师一-《颂古十八首》@孰云意在钁头边，一击圆通彻大千。大笑低头归去后，饥餐且莫与人伟。
宋-释师一-《颂古十八首》@张弓架箭几何年，接得三平机不全。若使当时能羿射，免教落节向弓弦。
宋-释师一-《颂古十八首》@鲁祖逢人面壁，老大慵懒追随。后之参徒罔测，一向打瓦钻龟。
宋-释师一-《颂古十八首》@庞公孰谓问头亲，马祖言犹泥齿唇。吸尽西江禁不住，险崖句里笑翻身。
宋-释师一-《颂古十八首》@拶透机先子欲酬，迅雷楫下汗如流。踏翻船子水悠悠，直入千峰不转头。
宋-释师一-《颂古十八首》@曾扣西来问翠微，经行驻步大慈悲。当时投子如能荐，恶水重将更泼谁。
宋-释师一-《颂古十八首》@一著机先用得亲，可怜穷子眼无筋。须知八法论书处，前箭犹轻后箭深。
宋-释师一-《颂古十八首》@玉麟带角离霄汉，金凤衔花下彩楼。野老不嫌公子醉，相将携手御街游。
宋-释师一-《颂古十八首》@野水舟横芳草渡，人来舞棹或呈桡。捞虾摝蚬随时过，却向何时得六鳌。
宋-释师一-《颂古十八首》@举手攀南半，移身倚北辰。出头天外看，须是个般人。
宋-释师一-《颂古十八首》@扫地泼水相公来，声高隘喝绣旗开。天上玉麟来瑞世，堪作人间将相才。
宋-释师一-《颂古十八首》@三人证龟成鳖，毗岚一吹吹灭。从兹暗里穿针，鼻孔七花八裂。
宋-释师一-《颂古一首》@九夏安居不论心，胡芦水上捺教沉。忽涌向人西边出，惊起沙鸥乱白苹。
宋-释师远-《偈颂四首》@今朝二月半，百华开烂熳。云绕翠峰头，莺啼杨柳岸。观音借路行，文殊分主伴。独有解空人，支筇浑不管。直饶天外雨华飞，翻覆都来是这汉。
宋-释师远-《偈颂四首》@尧风舜日两依依，一片虚凝截万机。何必胡僧亲付嘱，如人饮水自家知。
宋-释师远-《偈颂四首》@五日一番升座，拈出现成行货。大众普请商量，恰是老僧罪过。
宋-释师远-《偈颂四首》@三脚驴子弄蹄行，直透威音万丈坑。云在岭头闲不彻，水流涧下大忙生。湖南长老谁能会，行人更在青山外。
宋-释师远-《颂古三首》@出得出不得，定从何处起。文殊往梵天，罔明轻弹指。乘流即行，遇坎即止。君不见虚筑防胡万里城，不知祸起萧墙里。
宋-释师远-《颂古三首》@不是风兮不是颠，长街短巷走如烟。院里有斋常记得，时时挂在口皮边。
宋-释师远-《颂古三首》@呵呵大笑不寻常，笑得眉间也放光。不是明招重注脚，丛林洎合错商量。
宋-释守道-《偈二首》@日月绕须弥，人间分昼夜。南阎浮提人，只被明暗色空留碍。
宋-释守道-《偈二首》@不从一地至一地，寂灭性中宁有位。释迦稽首问然灯，仁者何名为受记。
宋-释守道-《句》@柳色黄金嫩，黎花白云香。
宋-释守恭-《句》@影落杨侯宅，根连觉帝居。
宋-释守恭-《句》@布发人来绝，术花鹿去多。
宋-释守慧-《偈》@但知今日复明日，不觉前秋与后秋。平步坦然归故里，却乘好月过沧洲。
宋-释守净-《调空首座》@山龟有壳藏头尾，七十二钻不奈何。恰似秀峰空首座，嘉招不肯出烟苏。
宋-释守净-《偈二十七首》@定光金地遥招手，智者江陵暗点头。已是白头千万里，那堪於此未知休。
宋-释守净-《偈二十七首》@谈玄说妙，撒屎撒尿。行棒行喝，将盐止渴。立主立宾，花擘宗乘。
宋-释守净-《偈二十七首》@传来铁钵盛猫饭，摩衲袈裟入墨盆。祖翁活计都坏了，不知将底付儿孙。
宋-释守净-《偈二十七首》@堂前露柱久怀胎，长下婴儿颇俊哉。未解语言先作赋，一操直取状元来。
宋-释守净-《偈二十七首》@文殊普贤谈理事，临济德山行棒喝。东禅一觉到天明，偏爱风从凉处发。
宋-释守净-《偈二十七首》@一念得心，顿超三界。得无所得，贪瞋烂坏。野草閒花满地愁，将军战马今何在。
宋-释守净-《偈二十七首》@九夏炎炎火热，木人汗流不辍。夜来一雨便凉，莫道山僧不说。
宋-释守净-《偈二十七首》@正炊折脚铛安隐，无奈公文抵死催。硬把死蛇头不得，随时之义大矣哉。
宋-释守净-《偈二十七首》@大兄杜口毗耶，小兄掩室摩竭。恰好和我三人，大家证龟作鳖。
宋-释守净-《偈二十七首》@石门深且幽，好住不肯住。翻身入城隍，却向闹市去。闹浩浩处冷湫湫，冷湫湫处看杨州。四五百条花柳巷，二三千处管弦楼。
宋-释守净-《偈二十七首》@慧不厌修，福不厌作。福慧双收，如虎戴角。作既无作，修亦无修。青山绿水，短棹孤舟。格外之谈，迥出常流。
宋-释守净-《偈二十七首》@不用立雪庭下，不用断臂师前。须信当人分上，已与佛祖齐肩。会得朝打八百，不会暮打三千。
宋-释守净-《偈二十七首》@瞿昙鼓动三寸舌，四十九年无法说。达磨不立一字脚，列派分枝无处著。青山不锁长飞势，沧海合知来处高。
宋-释守净-《偈二十七首》@念念舍离诸恶趣，心心克取佛菩提。取舍二途如脱得，永嘉元不识曹溪。
宋-释守净-《偈二十七首》@佛祖顶{左宁右页}上，有破天大路。未透生死关，如何敢进步。不进上不，大千没遮护。一句绝言诠，那吒擎铁柱。
宋-释守净-《偈二十七首》@流水下山非有意，片云归洞本无心。人生若得如云水，铁树开花遍界春。
宋-释守净-《偈二十七首》@我有折脚铛，三子共提掇。一著一著高，一步一步阔。从此活业兴，清风动寥泬。夜半放乌鸡，头上一点雪。
宋-释守净-《偈二十七首》@今朝十二，鼓声动地。雪水上来，讨甚巴鼻。直饶天雨四花，争似归堂打睡。
宋-释守净-《偈二十七首》@达磨不来东土，二祖不往西天。老卢不识五祖，谁云夜半衣传。
宋-释守净-《偈二十七首》@日日波波走，夜夜不曾停。走到岁穷夜，依旧定盘星。
宋-释守净-《偈二十七首》@三十六旬穷此夕，定盘星上转风车。放开结角罗纹处，须信风流出当家。
宋-释守净-《偈二十七首》@我有懒庵兄，夤缘真有在。从东复过西，两处成交代。去矣无遗恨，所欠唯睡债。难忘手足情，特来为渠赛。
宋-释守净-《偈二十七首》@常州有，福州无，江风作恶浪花粗。不用刻舟徒记剑，片帆已过洞庭湖。
宋-释守净-《偈二十七首》@三分光阴二早过，灵台一点不揩磨。贪生逐日区区去，唤不回头争奈何。
宋-释守净-《偈二十七首》@一叶落，便知秋，顢頇佛性。一尘起，大地收，儱侗真如。若是衲僧门下客，不用更踌躇。曾向华山图上看，又添潘阆倒骑驴。
宋-释守净-《偈二十七首》@梦幻空花，六十七年。白鸟烟没，秋水连天。
宋-释守净-《偈二十七首》@梦幻空花六十七，临行犹自老婆心。鸳鸯绣出与人看，谁知元不犯金针。
宋-释守净-《偈三首》@坐断毗卢顶{左宁右页}，须是没量大人。若是没量大人，不坐毗卢顶{左宁右页}。
宋-释守净-《偈三首》@今朝腊月九，穷汉外边走。虽然不还家，却是他好手。陋巷不骑金色马，回途却著破襴衫。
宋-释守净-《偈三首》@若欲正提纲，直须大地荒。欲来冲雪刃。未免露锋芒。
宋-释守净-《偈一首》@闭却口，时时说。截却舌，无间歇。无间歇，最奇绝。最奇绝，眼中屑。了了了时无可了，玄玄玄处亦须呵。
宋-释守净-《颂古》@比谓拈来伸一问，如何举众尽茫然。不因一扑百杂碎，定作人间丑妇冤。
宋-释守净-《颂古四首》@析尽尸骸没一些，从茲遍界是那吒。直饶见得无纤翳，未免重添眼里花。
宋-释守净-《颂古四首》@普请开田力已齐，纷纷带水又拖泥。展开两手人休问，昨夜三更月落西。
宋-释守净-《颂古四首》@不知此土何为验，拈起新罗人草鞋。叹祖殿前樊哙怒，鸿门一踏为谁开。
宋-释守净-《颂古四首》@涅槃偿债更无殊，劈破长沙肘后府。一句全提无话会，钱塘八月浪花粗。
宋-释守诠-《题梵天寺》@落日寒蝉鸣，独归林下寺。松扉竟未掩，片月随行屦。时闻犬吠声，更入青萝去。
宋-释守仁-《偈二首》@百千三昧，无量妙门。今日日庵不惜穷性命，只做一句子说与诸人。
宋-释守仁-《偈二首》@云从龙，风从虎，吹散江村寒露雨。丽天杲日绝纤埃，有路明明吞佛祖。物见主，眼卓竖。天边白雁送寒归，篱下黄华香半吐。
宋-释守仁-《颂古》@多方窍得破衣裳，壁倒篱坍没处藏。更有一般无赖汉，不曾同伴要分贓。
宋-释守仁-《颂古五首》@如舍利弗与么去，千人万人拦不住。优游自在涅盘城，步步莲华随足举。
宋-释守仁-《颂古五首》@气直语直，眼亲手亲。峰峦竞秀，红紫争春。神通妙用施呈尽，要见国师犹隔津。
宋-释守仁-《颂古五首》@相逢陪酒又陪歌，醉倒家中要我驼。驼到家中犹骂詈，不知醒后又如何。
宋-释守仁-《颂古五首》@锯解秤锤，油煎石磉。两手擎来，有功者赏。
宋-释守仁-《颂古五首》@凉宵爱月上危楼，几处笙歌几处愁。歌管未阑愁未歇，忽然天晓一时休。
宋-释守仁-《台山婆话颂》@开个灯心皂角铺，日求升合度朝昏。只因风雨连绵久，本利一空愁倚门。
宋-释守缘-《偈》@绿暗红稀日，蜂忙蝶困时。本来真面目，一点不曾移。
宋-释守缘-《颂古》@世间无物可罗笼，独立嵯峨万仞峰。忽若有人猛推落，腾身云外不留纵。
宋-释守璋-《晚春》@草深烟景重，林茂夕阳微。不雨花犹落，无风絮自飞。
宋-释守芝-《偈》@一击响玲珑，喧轰宇宙通。知音才侧耳，项羽过江东。
宋-释守芝-《偈》@大愚相接大雄孙，五湖云水竞头奔。竞头奔，有何门，击箭宁知枯木存。枯木存，一年还曾两度春。两度春，帐里真珠撒与人。
宋-释守芝-《偈》@翠岩路嶮巇，举步涉千溪。更有洪源水，滔滔在岭西。
宋-释守芝-《偈》@沙里无油事可哀，翠岩嚼饭餧婴孩。他时好恶知端的，始觉從前满面埃。
宋-释守芝-《颂》@北斗挂须弥，杖头挑日月。林泉好商量，夏末秋风切。
宋-释顺师-《句》@可能沽酒引柴桑。
宋-释思彻-《偈》@羊头车子推明月，没底船儿载晓风。一句顿超情量外，道无南北与西东。
宋-释思聪-《句》@千点乱山横紫翠，一钩新月挂黄昏。
宋-释思聪-《句》@楷杷花发天欲雪，黄雀不飞枝上寒。
宋-释思雅-《送王山人归千峰》@旧居千万岑，归去独携琴。物外情难遏，云中路再寻。花繁溪圃合，柳暗野桥深。想到垂纶处，和苔扫竹阴。
宋-释思业-《偈颂二首》@昨日夜叉心，今朝菩萨面。菩萨与夜叉，不隔一条绵。
宋-释思业-《偈颂二首》@勘破婆子，而青眼黑。赵州老汉，瞒我不得。
宋-释思岳-《偈二首》@腊月初，岁云徂。黄河冻已合，深处有嘉鱼。活鱍鱍，跳不脱，又不能相煦以湿相濡以沫。惭愧菩萨摩诃萨，春风几时来，解此黄河冻，令鱼化作龙，直透桃花浪。会即便会，痴人面前且莫说梦。
宋-释思岳-《偈二首》@二祖偿宿债，万法绝对待。一心无碍，浮山有九带。十方虚空圆陀陀，无量法门百杂碎。若言其有，非内非外。若言其无，无在不在。知与理冥，境与神会。如牛拽磨，似水打碓。三千里外逢人东倒西{左亻右壘}，十字街头遇贱则贵。
宋-释思岳-《偈颂七首》@鼓山不跨石门句，嚼碎令人牙齿寒。亲扣国师问端的，石门无锁亦无关。
宋-释思岳-《偈颂七首》@芭蕉闻雷开，耳在什麽处。葵花随日转，眼在什麽处。若还眼耳分明，透出千门万户。
宋-释思岳-《偈颂七首》@一叶飘丹，乾坤独露。万缘泯迹，法界全彰。沩山水牯牛，大雄白额虎。河阳新妇子，临际小厮儿。虽然借路经过，拶著扶篱摸壁。
宋-释思岳-《偈颂七首》@今年是闰年，剩著三十日。返究所剩底，添些浮逼逼。世间没量人，一切但省力。净众此密语，说了却不密。
宋-释思岳-《偈颂七首》@谁道霜风只一般，今年寒胜去年寒。夜来得个真消息，无限鲇鱼上竹竿。
宋-释思岳-《偈颂七首》@炉已开，炭未有，衲僧暖地且相守。忽然乞得火种来，切忌烧脚又烧手。
宋-释思岳-《偈颂七首》@世尊不说一个字，大藏小藏从此出。达磨九年面壁来，得皮得髓分优劣。
宋-释思岳-《颂古九首》@无根树子一株，山翁不费诛锄。鎚碎千年桃核，不须缘木求鱼。
宋-释思岳-《颂古九首》@无阴阳地一片，明明卖贵买贱。死尸无处活埋，露出三头两面。
宋-释思岳-《颂古九首》@不应山谷一所，透出千门万户。清晓一声杜鹃，劝人不如归去。
宋-释思岳-《颂古九首》@时清休唱太平歌，大冶红罏著一毛。试向其中撮灰烬，亘天红焰已周遭。
宋-释思岳-《颂古九首》@明明搅动一缸屎，却把麝香烧旖旎。许多香气不曾闻，浑身坐在屎缸里。
宋-释思岳-《颂古九首》@一句举扬宗旨事，法堂上草亦须荒。回头却说人间话，大地山河常放光。光未明，无有佛，三条椽下好商量。岑大虫，岑大虫，澧州水，朗州峰。
宋-释思岳-《颂古九首》@本是山中人，爱说山中话。五月卖松风，人间恐无价。
宋-释思岳-《颂古九首》@天魔谤佛，桀犬吠尧。巍巍大人，圣德可昭。
宋-释思岳-《颂古九首》@问佛答云乾屎橛，明明此理难分雪。金刚宝剑倒杀人，钝钢止用新罗铁。
宋-释斯植-《边城客思》@客里厌芳尘，凄凉又问津。向南人去远，归北马嘶频。野水荒城暮，孤舟海树春。故乡非久别，已觉鬓毛新。
宋-释斯植-《边上》@边风斜日下长关，春到年年草自生。万里战场兵甲静，近来应少北人行。
宋-释斯植-《丙辰季夏避暑山中长松修竹恍若蓬莱异人之居》@六月厌烦襟，纵步情未足。爱此石径长，缈缈清溪曲。古道何人居，门头对修竹。好鸟发新声，静极成幽独。山风吹晚凉，山影摇红绿。翘首兴未阑，青猿睡初熟。
宋-释斯植-《丙辰季夏雨中》@天涯身尚寄，何日向东州。一夜霜欺鬓，连朝雨送愁。梦多吟作崇，闲极懒为雠。若问浮生事，无心即是谋。
宋-释斯植-《丙辰元夜》@淡河斜浸月光浮，看尽青山更倚楼。残烛怕寒元夕夜，小栏花影伴人愁。
